{"id": 73905, "text": "Fatti: A. La Sezione del lavoro del Cantone Ticino con decisione del 22 aprile 2014, confermata su opposizione il 19 dicembre 2014, ha negato ad A._ il diritto all'indennit\u00e0 di disoccupazione, facendo difetto la condizione della residenza in Svizzera di cui all'art. 8 cpv. 1 lett. c LADI. B. Il Tribunale delle assicurazioni del Cantone Ticino ha respinto un ricorso contro la decisione su opposizione. C. A._ presenta un ricorso in materia di diritto pubblico al Tribunale federale con cui chiede l'annullamento del giudizio cantonale e l'erogazione delle indennit\u00e0 di disoccupazione. Non sono state chieste osservazioni al ricorso. ", "legal_area": "social_law", "date": 2015, "link": "https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=37&from_date=19.11.2015&to_date=08.12.2015&sort=relevance&insertion_date=&top_subcollection_aza=all&query_words=&rank=370&azaclir=aza&highlight_docid=aza%3A%2F%2F23-11-2015-8C_592-2015&number_of_ranks=460", "considerations": "Diritto: 1. In uno scritto del 26 ottobre 2015 riguardante il tempestivo pagamento dell'anticipo delle spese, il ricorrente accenna al \"ritiro del rimedio giuridico\". Al di l\u00e0 di questa espressione, non emerge in alcun modo la volont\u00e0 di rinunciare alla controversia, che va conseguentemente decisa con sentenza. 2. ll ricorso in materia di diritto pubblico pu\u00f2 essere presentato per violazione del diritto, cos\u00ec come stabilito dagli art. 95 e 96 LTF. Il Tribunale federale applica d'ufficio il diritto (art. 106 cpv. 1 LTF; cfr. tuttavia l'eccezione del cpv. 2), non essendo vincolato n\u00e9 dagli argomenti sollevati nel ricorso n\u00e9 dai motivi addotti dall'autorit\u00e0 precedente. Il Tribunale federale fonda la sua sentenza sui fatti accertati dall'autorit\u00e0 inferiore (art. 105 cpv. 1 LTF). Pu\u00f2 scostarsi da questo accertamento solo qualora esso sia avvenuto in modo manifestamente inesatto, ovvero arbitrario (DTF 134 V 53 consid. 4.3 pag. 62), oppure in violazione del diritto ai sensi dell'art. 95 LTF (art. 105 cpv. 2 LTF). Salvo i casi in cui tale inesattezza sia lampante, la parte ricorrente che intende contestare i fatti accertati dall'autorit\u00e0 inferiore deve spiegare, in maniera circostanziata, per quale motivo ritiene che le condizioni di una delle eccezioni previste dall'art. 105 cpv. 2 LTF sarebbero realizzate (cfr. DTF 133 II 249 consid. 1.4.3 pag. 254 con riferimento). 3. Oggetto del contendere \u00e8 il diritto del ricorrente alle indennit\u00e0 di disoccupazione, in modo particolare se egli soddisfa l'esigenza della residenza in Svizzera di cui all'art. 8 cpv. 1 lett. c LADI. 4. Il Tribunale delle assicurazioni ha esposto correttamente le basi legali applicabili, riferendosi in modo particolare il Regolamento (CE) n. 883/2004 relativo al coordinamento dei sistemi di sicurezza sociale, alla recente giurisprudenza della Corte di Giustizia europea (sentenza dell'11 aprile 2013 C-443/11 F. P. Jeltes e altri ) e la relativa prassi del Tribunale federale (sentenza 8C_203/2013 del 23 aprile 2014 consid. 2.4). I lavoratori frontalieri non dispongono pi\u00f9 di un diritto di opzione fra lo Stato di residenza e lo Stato in cui esercitano un'attivit\u00e0 lucrativa. Il versamento di indennit\u00e0 di disoccupazione si limita pertanto unicamente allo Stato di residenza. 5. Il ricorrente non contesta il quadro legale. Pretende per\u00f2, come gi\u00e0 in sede cantonale, di essere (stato) residente in Svizzera. 5.1. Al ricorso sono allegati numerosi documenti. Nella misura in cui si tratta di nova nel senso dell'art. 99 LTF, essi sono inammissibili e non possono essere esaminati. 5.2. Per il resto il ricorrente non dimostra in che misura gli accertamenti della Corte cantonale, a cui si pu\u00f2 rinviare (art. 109 cpv. 3 LTF), sarebbero manifestamente inesatti (consid. 1). 5.3. L'apprezzamento dei fatti operato dal Tribunale delle assicurazioni non pu\u00f2 essere criticato con successo, anche sotto il profilo dell'applicazione del diritto federale. Il giudizio \u00e8 fondato sulle dichiarazioni della prima ora espresse dal ricorrente e sui fatti accertati. La pronuncia cantonale si confronta altres\u00ec con le censure gi\u00e0 sollevate dal ricorrente nel precedente grado di giudizio. \u00c8 peraltro anche pi\u00f9 probabile che il centro dei propri interessi fosse in Italia, presso la di lui coniuge, ove disponeva di un'abitazione pi\u00f9 spaziosa e non in Svizzera, ove si vedeva costretto, ospitato dal figlio, a dividere un bilocale con lui. In tale evenienza, non possono essere date le condizioni per ammettere la residenza in Svizzera del ricorrente. 6. Ne segue che il ricorso, manifestamente infondato, deve essere respinto secondo la procedura semplificata dell'art. 109 LTF. Le spese giudiziarie seguono la soccombenza (art. 66 cpv. 1 LTF). ", "ruling": "Per questi motivi, il Tribunale federale pronuncia: 1. Il ricorso \u00e8 respinto. 2. Le spese giudiziarie di fr. 500.- sono poste a carico del ricorrente. 3. Comunicazione alle parti, al Tribunale delle assicurazioni del Cantone Ticino e alla Segreteria di Stato dell'economia (SECO). ", "judgment": ["dismissal"]}
{"id": 76622, "text": "Fatti: A. L'Istituto nazionale di assicurazione contro gli infortuni (INSAI) con decisione del 19 dicembre 2013, confermata su opposizione il 10 giugno 2014, ha rifiutato ogni prestazione derivante dall'annuncio di infortunio del 22 aprile 2013riguardante A._, nato nel 1958. B. Il Tribunale delle assicurazioni del Cantone Ticino ha respinto il ricorso contro la decisione su opposizione. C. A._ presenta un ricorso in materia di diritto pubblico al Tribunale federale, chiedendo sostanzialmente che il giudizio cantonale e le decisioni amministrative siano annullate e la causa rinviata all'INSAI per nuova decisione. Sollecita inoltre la concessione dell'assistenza giudiziaria. L'INSAI postula la reiezione del ricorso. ", "legal_area": "social_law", "date": 2016, "link": "https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=47&from_date=17.05.2016&to_date=05.06.2016&sort=relevance&insertion_date=&top_subcollection_aza=all&query_words=&rank=469&azaclir=aza&highlight_docid=aza%3A%2F%2F17-05-2016-8C_666-2015&number_of_ranks=501", "considerations": "Diritto: 1. Il ricorso in materia di diritto pubblico pu\u00f2 essere presentato per violazione del diritto (art. 95 e 96 LTF). Se il ricorso riguarda, come in concreto, una decisione d'assegnazione o di rifiuto di prestazioni pecuniarie dell'assicurazione militare o dell'assicurazione contro gli infortuni pu\u00f2 essere censurato qualsiasi accertamento inesatto o incompleto dei fatti giuridicamente rilevanti (art. 97 cpv. 2 LTF); il Tribunale federale in tal caso non \u00e8 vincolato dall'accertamento dei fatti operato dall'autorit\u00e0 inferiore (art. 105 cpv. 3 LTF). 2. Oggetto del contendere \u00e8 se l'infortunio annunciato dal ricorrente corrisponda alla realt\u00e0, come da lui preteso, o no, come accertato dall'assicuratore prima e dal Tribunale cantonale delle assicurazioni poi. 3. Il giudice delle assicurazioni sociali, pur applicando il grado di prova della verosimiglianza preponderante, deve ritenere un fatto provato, soltanto quando ne \u00e8 convinto della sua esistenza. La sola possibilit\u00e0 che un determinato fatto si sia potuto realizzare non \u00e8 sufficiente, anzi dev'essere data per accertata la dinamica, che fra molte, sia la pi\u00f9 verosimile (DTF 138 V 218 consid. 6 pag. 211 con riferimenti). 4. Il Tribunale delle assicurazioni, confermando l'operato dell'assicuratore, per ricostruire la dinamica dei fatti, ha fondato il proprio giudizio su diverse testimonianze. Le critiche del ricorrente non sono suscettibili di mettere in dubbio il giudizio impugnato, il quale ha concluso che l'infortunio, dopo che il ricorrente \u00e8 stato licenziato dal datore di lavoro, non si \u00e8 realizzato. Il ricorrente si limita a imperniare il suo ricorso su conclusioni e deduzioni del tutto personali. Dagli accertamenti cantonali emerge per contro che non stati visti n\u00e9 l'asserito infortunio n\u00e9 per voce dei colleghi il ricorrente lavorare nel cantiere. La circostanza che un testimone nelle vicinanze abbia notato il ricorrente uscire con un braccio insanguinato e il fatto che quest'ultimo avrebbe comunicato ad alta voce a un operaio presente sul cantiere di informare i di lui colleghi dell'infortunio non \u00e8 atto a sovvertire l'accertamento dei fatti della Corte cantonale. Il medesimo testimone, chiamato a deporre dal ricorrente, in un secondo tempo ha altres\u00ec espresso che \"ho poi pensato molto a quanto capitato ed effettivamente mi sono sorti dei dubbi\" e ancora \"al momento della medicazione erano poco pi\u00f9 di alcuni graffi\". Per il resto si pu\u00f2 rinviare al giudizio cantonale, il quale in pi\u00f9 di quattro pagine (pag. 13-17), ha valutato dettagliatamente l'intero materiale probatorio (art. 109 cpv. 3 LTF). In tale evenienza, non si potrebbe affermare che la versione dei fatti riferita dal ricorrente sia la pi\u00f9 verosimile, segnatamente rispetto a quella ricostruita dalla Corte ticinese. Il Tribunale cantonale delle assicurazioni, applicando il grado della verosimiglianza preponderante vigente nell'ambito delle assicurazioni sociali (consid. 3), poteva pertanto concludere che non si era realizzato nessun infortunio. 5. Ne segue che il ricorso, manifestamente infondato, deve essere respinto secondo la procedura semplificata dell'art. 109 cpv. 2 lett. a LTF. La domanda di assistenza non pu\u00f2 trovare accoglimento, essendo il ricorso sin dall'inizio chiaramente volto all'insuccesso (art. 64 cpv. 1 LTF). Le spese devono pertanto seguire la soccombenza (art. 66 cpv. 1 LTF). ", "ruling": "Per questi motivi, il Tribunale federale pronuncia: 1. Il ricorso \u00e8 respinto. 2. La domanda di assistenza giudiziaria \u00e8 respinta. 3. Le spese giudiziarie di fr. 800.- sono poste a carico del ricorrente. 4. Comunicazione alle parti, al Tribunale delle assicurazioni del Cantone Ticino e all'Ufficio federale della sanit\u00e0 pubblica. ", "judgment": ["dismissal"]}
{"id": 69068, "text": "Fatti: A. Con decisione del 5 aprile 2017, confermata su opposizione il 10 maggio 2017, la Cassa Disoccupazione syndicom VPOD, ha negato a A._, gi\u00e0 attiva come segretaria e rappresentante, nata nel 1968, il diritto alle indennit\u00e0 di disoccupazione dal 1\u00b0 dicembre 2016 siccome l'assicurata non ha prodotto nessun documento comprovante il reale versamento dei salari. B. Il 19 ottobre 2017 il Tribunale delle assicurazioni del Cantone Ticino ha respinto il ricorso di A._ contro la decisione su opposizione. C. A._ presenta un ricorso in materia di diritto pubblico al Tribunale federale con cui chiede sostanzialmente l'annullamento del giudizio cantonale e la condanna della Cassa al versamento delle indennit\u00e0 di disoccupazione. Non sono state chieste osservazioni al ricorso. ", "legal_area": "social_law", "date": 2017, "link": "https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=6&from_date=18.12.2017&to_date=06.01.2018&sort=relevance&insertion_date=&top_subcollection_aza=all&query_words=&rank=55&azaclir=aza&highlight_docid=aza%3A%2F%2F29-12-2017-8C_820-2017&number_of_ranks=263", "considerations": "Diritto: 1. ll ricorso in materia di diritto pubblico pu\u00f2 essere presentato per violazione del diritto, cos\u00ec come stabilito dagli art. 95 e 96 LTF. Il Tribunale federale applica d'ufficio il diritto (art. 106 cpv. 1 LTF; cfr. tuttavia l'eccezione del cpv. 2), non essendo vincolato n\u00e9 dagli argomenti sollevati nel ricorso n\u00e9 dai motivi addotti dall'autorit\u00e0 precedente. Il Tribunale federale fonda la sua sentenza sui fatti accertati dall'autorit\u00e0 inferiore (art. 105 cpv. 1 LTF). Pu\u00f2 scostarsi da questo accertamento solo qualora esso sia avvenuto in modo manifestamente inesatto, ovvero arbitrario (DTF 134 V 53 consid. 4.3 pag. 62), oppure in violazione del diritto ai sensi dell'art. 95 LTF (art. 105 cpv. 2 LTF). Salvo i casi in cui tale inesattezza sia lampante, la parte ricorrente che intende contestare i fatti accertati dall'autorit\u00e0 inferiore deve spiegare, in maniera circostanziata, per quale motivo ritiene che le condizioni di una delle eccezioni previste dall'art. 105 cpv. 2 LTF sarebbero realizzate (cfr. DTF 133 II 249 consid. 1.4.3 pag. 254 con riferimento). 2. Il Tribunale cantonale delle assicurazioni, dopo aver esposto le disposizioni legali ritenute applicabili, si \u00e8 chinato diffusamente sul periodo minimo di contribuzione in materia di disoccupazione, riferendosi anche alla Prassi LADI. In seguito, la Corte cantonale ha precisato i criteri per calcolare il guadagno assicurato. I giudici ticinesi hanno osservato che la ricorrente non ha adempiuto il periodo minimo di contribuzione. Ammesso e non concesso che la ricorrente disponesse di un guadagno assicurato, quest'ultimo non era ad ogni modo determinabile in modo sufficientemente attendibile. A sostegno della sua conclusione, la Corte cantonale ha ripercorso cronologicamente tutta la situazione professionale della ricorrente, in modo particolare il verbale di audizione dell'assicurata. Il Tribunale cantonale delle assicurazioni ha accertato che la ricorrente, dal momento che nel maggio 2015 aveva terminato le indennit\u00e0 di disoccupazione, ha ricominciato un'attivit\u00e0 lavorativa come dipendente in societ\u00e0 personalmente collegate con i suoi ex datori di lavoro, due societ\u00e0 avendo peraltro sede in un monolocale nei pressi di Mendrisio. Ai giudici ticinesi ha colpito inoltre l'ammontare del salario mensile, il quale negli ultimi sei mesi, periodo determinante per il salario assicurato, era superiore ai fr. 10'000.-, mentre in precedenza era di molto inferiore. La Corte di merito ha considerato non credibile tale salario, che al dire della ricorrente sarebbe stato versato in contanti e usato per far fronte alle spese mensili. Nemmeno il percorso professionale non ha convinto i giudici ticinesi, non avendo seguito alcuna formazione da rappresentante a promotrice immobiliare. La ricorrente secondo la Corte cantonale oltretutto non ha debitamente motivato le sue mansioni lavorative e non ha fornito nessuna prova relativa al lavoro svolto. Infine, neanche ha saputo indicare se vi fossero altri impiegati presso le ditte in questione. Per terminare, i giudici ticinesi hanno precisato che i conteggi individuali dei contributi AVS rimangono indizi, ma non la prova di un effettivo pagamento. 3. 3.1. La ricorrente, il cui atto di ricorso non indica alcuna norma di legge, critica l'accertamento dei fatti operato dalla Corte cantonale sotto diversi aspetti. Tuttavia, il Tribunale federale non rivede i fatti stabiliti dalla Corte cantonale, se non in maniera molto limitata (consid. 1). Nell'ambito dell'accertamento dei fatti, dinanzi al Tribunale federale non basta criticare liberamente la decisione precedente come se ci si trovasse in grado di appello, opponendo semplicemente la propria tesi a quella dell'autorit\u00e0 inferiore, bens\u00ec occorre spiegare almeno succintamente, ma puntualmente, perch\u00e9 gli accertamenti dei primi giudici sono manifestamente errati, per giungere a dimostrare che la decisione impugnata \u00e8 insostenibile nel suo risultato (DTF 137 I 1 consid. 2.4 pag. 5). In concreto, la ricorrente si limita a contestare gli accertamenti dei giudici cantonali con ipotesi e deduzioni, o facendo singole estrapolazioni, senza tuttavia dimostrare perch\u00e9 gli accertamenti del Tribunale delle assicurazioni siano manifestamente inesatti o contrari al diritto federale. 3.2. Contrariamente alle tesi sostenute nel ricorso, il Tribunale cantonale delle assicurazioni ha reso il proprio giudizio, ricordando in maniera precisa tutte le circostanze al fascicolo relative al caso concreto. La Corte cantonale ha gi\u00e0 detto che l'avvenuto pagamento degli oneri sociali non prova il versamento del salario. A ci\u00f2 si aggiunga, secondo gli accertamenti dei giudici ticinesi, che soltanto nei sei mesi precedenti l'inizio della disoccupazione la ricorrente avrebbe beneficiato di un forte aumento di stipendio, senza peraltro dimostrare in maniera convincente, ove avesse usato il denaro versato asseritamente in contanti. \u00c8 peraltro inconferente la circostanza che la ricorrente non sia mai stata oggetto di procedimenti penali. La Corte cantonale non ha rinfacciato alla ricorrente comportamenti penalmente punibili e il giudizio (consid. 2) non trova fondamento su di un agire illecito. Per quanto attiene all'audizione davanti all'amministrazione, la ricorrente pare misconoscere che tale pratica non \u00e8 un'esclusiva delle autorit\u00e0 inquirenti, ma deriva da un lato dal diritto dell'interessato a partecipare alla procedura e da un altro lato dall'interesse dell'autorit\u00e0 decidente di chiarire i fatti, sentendo personalmente l'assicurato. Infatti, anche i giudici civili sono soliti procedere ad interrogatori di parti o di testimoni. Le poche critiche invero generiche della ricorrente cadono nel vuoto. Il giudizio impugnato non \u00e8 pertanto lesivo del diritto federale. 4. Ne segue che il ricorso, manifestamente infondato, deve essere respinto secondo la procedura semplificata dell'art. 109 cpv. 2 lett. b LTF. Le spese giudiziarie seguono la soccombenza (art. 66 cpv. 1 LTF). ", "ruling": "Per questi motivi, il Tribunale federale pronuncia: 1. Il ricorso \u00e8 respinto. 2. Le spese giudiziarie di fr. 500.- sono poste a carico della ricorrente. 3. Comunicazione alle parti, al Tribunale delle assicurazioni del Cantone Ticino e alla Segreteria di Stato dell'economia (SECO). ", "judgment": ["dismissal"]}
{"id": 75986, "text": "Fatti: A. La Cassa cantonale di assicurazione contro la disoccupazione del Cantone Ticino con decisione del 25 settembre 2017, confermata su opposizione il 22 dicembre 2017, ha negato a A._, nato nel 1967, il diritto a beneficiare delle indennit\u00e0 per insolvenza per non avere rispettato l'obbligo di ridurre il danno, in modo particolare per non avere rivendicato i propri crediti salariali tempestivamente. B. Il 7 maggio 2018 il Tribunale delle assicurazioni del Cantone Ticino ha respinto il ricorso di A._ contro la decisione su opposizione. C. A._ presenta un ricorso in materia di diritto pubblico al Tribunale federale, chiedendo la riforma del giudizio cantonale nel senso che gli \u00e8 concessa un'indennit\u00e0 di insolvenza di fr. 65'009.80. Non sono state chieste osservazioni al ricorso. ", "legal_area": "social_law", "date": 2019, "link": "https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=41&from_date=22.01.2019&to_date=10.02.2019&sort=relevance&insertion_date=&top_subcollection_aza=all&query_words=&rank=409&azaclir=aza&highlight_docid=aza%3A%2F%2F24-01-2019-8C_431-2018&number_of_ranks=493", "considerations": "Diritto: 1. ll ricorso in materia di diritto pubblico pu\u00f2 essere presentato per violazione del diritto, cos\u00ec come stabilito dagli art. 95 e 96 LTF. Il Tribunale federale fonda la sua sentenza sui fatti accertati dall'autorit\u00e0 inferiore (art. 105 cpv. 1 LTF). Pu\u00f2 scostarsi da questo accertamento solo qualora esso sia avvenuto in modo manifestamente inesatto, ovvero arbitrario (DTF 134 V 53 consid. 4.3 pag. 62), oppure in violazione del diritto ai sensi dell'art. 95 LTF (art. 105 cpv. 2 LTF). Salvo i casi in cui tale inesattezza sia lampante, la parte ricorrente che intende contestare i fatti accertati dall'autorit\u00e0 inferiore deve spiegare, in maniera circostanziata, per quale motivo ritiene che le condizioni di una delle eccezioni previste dall'art. 105 cpv. 2 LTF sarebbero realizzate (cfr. DTF 133 II 249 consid. 1.4.3 pag. 254 con riferimento). 2. Oggetto del contendere \u00e8 la questione se il giudizio cantonale, che conferma la decisione su opposizione della Cassa cantonale contro la disoccupazione sia lesiva del diritto federale. 3. 3.1. Il Tribunale delle assicurazioni, dopo aver esposto lo svolgimento del processo, ha richiamato l'art. 55 LADI, la giurisprudenza. La Corte cantonale ha poi rinviato alle direttive della SECO e ricordato la valenza per il giudice di circolari e ordinanze amministrative. Ripresi i fatti del caso concreto, i giudici ticinesi hanno concluso che il ricorrente non abbia compiuto sforzi sufficienti per rivendicare quanto dovuto dal suo datore di lavoro. Infatti, egli non ha mai inoltrato una domanda di esecuzione per pretendere il versamento del salario. A mente della Corte cantonale, questa soluzione si imponeva tanto pi\u00f9 se si considerava che egli aveva rivendicato e ottenuto per il mese di maggio 2016 un'indennit\u00e0 per insolvenza per i salari non versati da una societ\u00e0 analoga. Da ultimo, i primi giudici hanno rifiutato le ulteriori richieste di prove del ricorrente. 3.2. Il ricorrente ha rilevato di essere stato dipendente di B._ SA dal 20 giugno 2016 al 16 dicembre 2016 (societ\u00e0 dichiarata fallita il 6 luglio 2017). Venendo meno il versamento dei salari, egli ha inviato due solleciti scritti il 14 novembre 2016 e il 1\u00b0 dicembre 2016 e ha rescisso il contratto di lavoro il 16 dicembre 2016 con effetto 31 gennaio 2017. Il ricorrente fa valere di aver incaricato un avvocato, il quale non ha inviato alcun precetto esecutivo, essendo notoria l'insolvenza del datore di lavoro. Un altro legale gli avrebbe confermato l'inutilit\u00e0 di far spiccare un precetto esecutivo fine a s\u00e9 stesso. Il ricorrente osserva che non avrebbe potuto compiere nulla di pi\u00f9, oltre alle diffide, la rescissione del contratto e dare mandato al proprio legale. L'assicurato sottolinea che n\u00e9 la prassi n\u00e9 la legge prevede l'avvio di cause giudiziarie o l'invio di precetti esecutivi e i fatti accertati non permetterebbero di concludere che vi sia stata una rinuncia nel rivendicare le indennit\u00e0 per insolvenza. Il paragone svolto dalla Corte cantonale con una societ\u00e0 analoga \u00e8 irrilevante a parere del ricorrente. 4. 4.1. A norma dell'art. 55 cpv. 1 LADI il lavoratore, nella procedura di fallimento o di pignoramento, deve prendere ogni provvedimento necessario alla tutela dei suoi diritti rispetto al datore di lavoro, fintanto che la cassa gli comunichi d'averlo surrogato nella procedura. Successivamente, deve assistere la cassa, in ogni modo adeguato, nella difesa del suo diritto. Secondo il cpv. 2 il lavoratore deve restituire, in deroga all'articolo 25 capoverso 1 LPGA, l'indennit\u00e0 per insolvenza, se il credito salariale \u00e8 respinto nella procedura di fallimento o di pignoramento, non \u00e8 coperto per sua colpa intenzionale o sua grave negligenza oppure \u00e8 successivamente soddisfatto dal datore di lavoro. 4.2. L'art. 55 cpv. 1 LADI sin dalla sua elaborazione ha voluto impedire che l'assicurato si limitasse a far valere il suo diritto ad un'indennit\u00e0 in caso di insolvenza del datore di lavoro presso la cassa di disoccupazione (FF 1980 III 540). Alla luce dell'obbligo di ridurre il danno (DTF 114 V 56 consid. 3d pag. 59), la normativa vuole evitare che l'assicurato rimanga inattivo per recuperare le sue pretese salariali, aspettando passivamente la dichiarazione di fallimento del proprio datore di lavoro (sentenza C 183/97 del 25 giugno 1998 consid. 1c, pubblicata in ARV 1999 n. 24 pag. 140). Un rifiuto delle prestazioni fondato sull'art. 55 cpv. 1 LADI presuppone che l'assicurato abbia agito con colpa grave, ossia che gli si possa rinfacciare un comportamento o una omissione intenzionale o per grave negligenza. Del principio di proporzionalit\u00e0 si tiene conto, valutando l'estensione dei provvedimenti che possono essere pretesi dal dipendente per difendere le proprie pretese. Per prassi invalsa, affinch\u00e9 un'indennit\u00e0 per insolvenza sia versata, si esige una coerente e costante prosecuzione dei passi intrapresi, i quali devono sfociare negli stadi previsti dalle legge in materia di esecuzione forzata. In altre parole, i dipendenti devono comportarsi nei confronti del datore di lavoro come se l'istituto dell'indennit\u00e0 per insolvenza non esistesse. Tale obbligo \u00e8 conciliabile con un'inazione prolungata (sentenza 8C_211/2014 del 17 luglio 2014 consid. 6.1 con riferimenti). In tale contesto, il criterio della rapidit\u00e0 di reazione del lavoratore gioca un ruolo preponderante, senza per\u00f2 che siano ignorati altri aspetti: gli usi nel settore, la lingua con cui il dipendente si pu\u00f2 esprimere, le sue conoscenze giuridiche, un eventuale domicilio all'estero dell'assicurato, il rapporto fra le spese che l'assicurato avrebbe dovuto assumere per far valere le proprie pretese salariali alla luce della propria situazione finanziaria, un eventuale rapporto di fiducia, un conflitto di lealt\u00e0, il suo ruolo nell'impresa, le responsabilit\u00e0 assunte, la possibilit\u00e0 di confrontare la propria situazione con quella dei suoi colleghi, ecc. (cfr. BORIS RUBIN, Commentaire de la loi sur l'assurance-ch\u00f4mage, 2014, nota marginale 8 ad art. 55 LADI con rinvii). 4.3. In base ai fatti accertati dal Tribunale delle assicurazioni, vincolanti per il Tribunale federale (art. 105 cpv. 1 LTF) e sostanzialmente non contestati dal ricorrente (consid. 3.2), l'assicurato ha inviato due solleciti scritti al datore di lavoro, ha rescisso il contratto di lavoro ed in seguito si \u00e8 rivolto ad almeno un avvocato. \u00c8 pacifico per\u00f2 che non sia stato compiuto alcun altro atto formale nei confronti della societ\u00e0 datrice di lavoro. L'avvocato di fiducia del ricorrente, sentito dalla Cassa, ha affermato che, pur recandosi ogni due settimane all'ufficio di esecuzioni e fallimenti al fine di tenere sotto controllo la situazione, dopo le dimissioni inoltrate dall'assicurato non sono stati inoltrati scritti, visto che a fronte dei numerosi debiti della societ\u00e0, in considerazione degli irrisori attivi, qualsiasi passo esecutivo sarebbe stato senza senso (verbale del 18 dicembre 2017 pag. 3 in basso). La tesi del ricorrente non pu\u00f2 essere tutelata. La manifesta insolvenza (e l'assenza di ogni liquidit\u00e0) della societ\u00e0 datrice di lavoro dell'assicurato non solo non \u00e8 stata accertata dai giudici ticinesi, ma nemmeno \u00e8 stata comprovata dal ricorrente, per esempio mediante l'annessione al fascicolo di bilanci. Occorre inoltre sottolineare che non \u00e8 compito della persona assicurata di decidere se intraprendere i passi legali per la realizzazione forzata delle pretese salariali aperte. Infatti, non si pu\u00f2 escludere che nell'imminenza del fallimento o del pignoramento il datore di lavori saldi almeno una parte degli arretrati (DTF 131 V 196 consid. 4.1.2 pag. 198; sentenza 8C_630/2011 del 3 ottobre 2011 consid. 4.2). Il ricorrente avrebbe quindi dovuto far spiccare un precetto esecutivo, le cui spese sono relativamente contenute (art. 16 OTLEF; RS 281.35), e - in caso di opposizione - avviare, forte del contratto di lavoro sottoscritto, la procedura di rigetto provvisorio (art. 82 LEF; RS 281.1). Questo al fine di vedere anche salvaguardata eventualmente la classe del credito nel l'imminente fallimento (art. 219 cpv. 4 lett. a e cpv. 5 numero 2 LEF; FRANCO LORANDI, in: Bundesgesetz \u00fcber Schulbetreibung und Konkurs II, 2010, nota 108 ad art. 219 LEF). Tutt'al pi\u00f9 il ricorrente avrebbe potuto tentare di convenire preventivamente con la Cassa, prove alla mano, l'eventuale strategia processuale da adottare. In ogni caso, il semplice conferimento del mandato a un avvocato, lasciando quest'ultimo decidere autonomamente se iniziare o no una procedura, \u00e8 manifestamente insufficiente per adempiere alle esigenze dell'art. 55 cpv. 1 LADI. Per il resto, \u00e8 opportuno ricordare all'assicurato che per prassi invalsa l'agire (anche erroneo) del patrocinatore \u00e8 imputato al cliente (al riguardo si veda da ultimo DTF 143 I 284 e rinvii). In definitiva, il giudizio cantonale resiste al diritto federale. 5. Ne segue che il ricorso deve essere respinto. Le spese giudiziarie seguono la soccombenza (art. 66 cpv. 1 LTF). ", "ruling": "Per questi motivi, il Tribunale federale pronuncia: 1. Il ricorso \u00e8 respinto. 2. Le spese giudiziarie di fr. 500.- sono poste a carico del ricorrente. 3. Comunicazione alle parti, al Tribunale delle assicurazioni del Cantone Ticino e alla Segreteria di Stato dell'economia (SECO). ", "judgment": ["dismissal"]}
{"id": 69458, "text": "Fatti: A. A.a. Il 5 marzo 2019 il Tribunale delle assicurazioni del Cantone Ticino ha respinto il ricorso di A._, nato nel 1954, contro la decisione su opposizione emessa l'11 ottobre 2018 dalla Generali Assicurazioni Generali SA (di seguito: la Generali). L'assicuratore aveva confermato il precedente provvedimento del 13 febbraio 2018, il quale ha dichiarato estinto il proprio obbligo a versare prestazioni dal 1\u00b0 settembre 2017. A.b. Il Tribunale federale con sentenza 8C_248/2019 del 15 ottobre 2019 ha respinto il ricorso inoltrato da A._ nei confronti del giudizio cantonale. B. A._ presenta una domanda di revisione contro la sentenza del Tribunale federale, chiedendo che sia emessa una nuova decisione, la quale accolga le domande di cui al ricorso in materia di diritto pubblico. Non sono state chieste osservazioni alla domanda di revisione. ", "legal_area": "social_law", "date": 2020, "link": "https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=31&from_date=10.02.2020&to_date=29.02.2020&sort=relevance&insertion_date=&top_subcollection_aza=all&query_words=&rank=305&azaclir=aza&highlight_docid=aza%3A%2F%2F17-02-2020-8F_18-2019&number_of_ranks=474", "considerations": "Diritto: 1. 1.1. Le sentenze del Tribunale federale passano in giudicato il giorno che sono pronunciate (art. 61 LTF). 1.2. La revisione di una sentenza pu\u00f2 essere domandata se il Tribunale federale non ha giudicato su singole conclusioni (art. 121 lett. c LTF) o, per svista, non ha tenuto conto di fatti rilevanti che risultano dagli atti (art. 121 lett. d LTF). In tale evenienza, la domanda deve essere depositata entro 30 giorni dalla notificazione del testo integrale della sentenza (art. 124 cpv. 1 lett. b LTF). 2. 2.1. Diversamente da quanto lascia implicitamente intendere l'istante, non sono conclusioni nel senso dell'art. 121 cpv. 1 lett. c LTF i motivi di ricorso delle parti. Se una censura \u00e8 conforme alle esigenze di motivazione prevista dalla legge e il Tribunale federale sarebbe dovuto entrare nel merito della stessa, ma non lo fa, non \u00e8 possibile ripresentare la stessa tramite l'istituto della revisione (sentenza 4F_20/2013 dell'11 febbraio 2014 consid. 3.2). Nell'ipotesi in cui il Tribunale federale dovesse tralasciare censure sollevate in maniera proceduralmente corretta, esso commetterebbe semmai una violazione del diritto di essere sentito, che tuttavia non \u00e8 un motivo di revisione. La motivazione di una richiesta di giudizio non \u00e8 una conclusione nel senso previsto dalla LTF e nemmeno \u00e8 un fatto costitutivo di revisione (cfr. sentenza 2F_20/2012 del 25 settembre 2012 consid. 2.1; ELISABETH ESCHER, Basler Kommentar zum BGG, 2018, nota marginale 8 ad art. 121 LTF). Mentre il concetto di svista a norma dell'art. 121 lett. d LTF presuppone invece che il Tribunale federale abbia omesso di prendere in considerazione un determinato documento versato agli atti o l'abbia letto erroneamente, scostandosi per inavvertenza dal suo tenore esatto. Una svista in tal senso implica un errore grossolano ed evidente, che pu\u00f2 sussistere sia quando un fatto o un documento vengono ignorati sia quando la loro portata \u00e8 travisata. Essa non concerne per contro n\u00e9 la valutazione delle prove, n\u00e9 l'apprezzamento giuridico dei fatti (sentenze 2F_3/2011 del 23 febbraio 2011 consid. 2.3; 1F_9/2008 del 24 aprile 2008 consid. 2.3 e 2F_11/2007 del 22 novembre 2007 consid. 2.2). Per poter parlare di svista a norma dell'art. 121 lett. d LTF occorre inoltre che, alla luce della sua importanza, il Tribunale federale fosse tenuto a considerare il fatto su cui \u00e8 fondata la domanda di revisione (sentenze 2F_3/2011 del 23 febbraio 2011 consid. 2.3 e 2F_11/2007 del 22 novembre 2007 consid. 2.2). 2.2. Poste queste premesse, ci si pu\u00f2 seriamente chiedere se sia stato sollevato validamente un motivo di revisione. Del resto, \u00e8 lo stesso istante a dare atto di essere \"consapevole del limitato accesso all'istituto della revisione\". In realt\u00e0, l'istante tenta per il tramite della procedura di revisione di procedere impropriamente a un libero riesame della sentenza impugnata, in modo particolare rimettendo in discussione la valutazione delle prove e l'apprezzamento dei fatti, a suo parere erroneo, operato dal Tribunale federale nella sentenza del 15 ottobre 2019, ci\u00f2 che per l'appunto non \u00e8 un motivo di revisione. 3. Ne segue che la domanda di revisione, chiaramente infondata, pu\u00f2 essere respinta, nella misura della sua ammissibilit\u00e0, senza ordinare uno scambio di scritti (art. 127 LTF). Le spese giudiziarie seguono la soccombenza (art. 66 cpv. 1 LTF). ", "ruling": "Per questi motivi, il Tribunale federale pronuncia: 1. La domanda di revisione \u00e8 respinta. 2. Le spese giudiziarie di fr. 800.- sono poste a carico dell'istante. 3. Comunicazione alle parti, al Tribunale delle assicurazioni del Cantone Ticino e all'Ufficio federale della sanit\u00e0 pubblica. ", "judgment": ["dismissal"]}
{"id": 73758, "text": "Fatti: A. Con sentenza del 31 maggio 2017 la Corte penale del Tribunale penale federale (TPF) ha riconosciuto A._ autore colpevole di infrazione aggravata alla legge federale sugli stupefacenti, per avere nel maggio/giugno 2007, rispettivamente nell'agosto 2007 trasportato, esportato e importato globalmente 30 kg di cocaina di un grado di purezza del 71 % e lo ha condannato alla pena detentiva di 3 anni e 6 mesi, laddove la pubblica accusa aveva richiesto una pena detentiva di 4 anni e 8 mesi. B. A._ insorge al Tribunale federale con un ricorso in materia penale, postulando, previa concessione dell'effetto sospensivo, la riduzione della pena inflittagli a 2 anni e il beneficio della sospensione condizionale con un periodo di prova di 2 anni. Formula inoltre domanda di assistenza giudiziaria con gratuito patrocinio. Non \u00e8 stato ordinato uno scambio di scritti. ", "legal_area": "penal_law", "date": 2018, "link": "https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=23&from_date=17.04.2018&to_date=06.05.2018&sort=relevance&insertion_date=&top_subcollection_aza=all&query_words=&rank=230&azaclir=aza&highlight_docid=aza%3A%2F%2F26-04-2018-6B_1206-2017&number_of_ranks=446", "considerations": "Diritto: 1. Presentato dall'imputato (art. 81 cpv. 1 LTF) e diretto contro una decisione finale (art. 90 LTF) resa in materia penale (art. 78 cpv. 1 LTF) dalla Corte penale del Tribunale penale federale (art. 80 cpv. 1 LTF), il ricorso \u00e8 tempestivo (art. 100 cpv. 1 LTF) e presentato nelle forme richieste (art. 42 cpv. 1 LTF). Si giustifica entrare nel merito. Giusta l'art. 103 cpv. 2 lett. b LTF, nei limiti delle conclusioni presentate il ricorso in materia penale ha effetto sospensivo se \u00e8 diretto contro una decisione che infligge una pena detentiva senza sospensione condizionale o una misura privativa della libert\u00e0. Posto che il ricorrente \u00e8 stato condannato a una pena detentiva da espiare, il suo gravame ha per legge effetto sospensivo, di modo che la relativa istanza \u00e8 priva di oggetto. 2. Il ricorrente non censura la sua condanna per titolo di infrazione aggravata alla LStup, ma si duole unicamente della pena inflittagli, rimproverando al TPF di non aver sufficientemente tenuto conto dell'attenuante specifica del lungo tempo trascorso dal reato, n\u00e9 della violazione del principio della celerit\u00e0, elementi questi che giustificherebbero la massiccia riduzione della pena irrogata in una misura compatibile con la sospensione condizionale totale della stessa. 2.1. Il TPF ha qualificato la colpa dell'insorgente di media gravit\u00e0. Bench\u00e9 abbia agito per motivi egoistici, reiterando gli atti in un breve lasso temporale e trafficando ingenti quantitativi di stupefacenti, i giudici precedenti hanno considerato in suo favore la sua globale collaborazione con gli inquirenti sin dalle prime battute, nonch\u00e9 il suo consumo di cocaina nel periodo in cui ha partecipato ai traffici in giudizio. Il TPF ha ritenuto, quale circostanza lievemente attenuante, il lungo tempo trascorso dai reati e la sua sostanziale buona condotta in applicazione dell'art. 48 lett. e CP, tenendo inoltre conto in modo rilevantemente attenuante della violazione del principio della celerit\u00e0, atteso che le fattispecie per le quali \u00e8 stato condannato il ricorrente erano in sostanza gi\u00e0 state ammesse nel mese di dicembre 2007. Alla luce di questi elementi, l'autorit\u00e0 precedente ha quindi irrogato una pena detentiva di 3 anni e 6 mesi. 2.2. In ambito di commisurazione della pena, il giudice dispone di un ampio potere di apprezzamento. Il Tribunale federale interviene solo quando il giudice cade nell'eccesso o nell'abuso di questo potere, ossia laddove la pena esca dal quadro edittale, sia valutata in base a elementi estranei all'art. 47 CP o appaia eccessivamente severa o clemente (DTF 136 IV 55 consid. 5.6 pag. 61). Il controllo della pena suppone che nella sua decisione il giudice esponga gli elementi essenziali afferenti il reato e l'autore di cui tiene conto, di modo che sia possibile verificare che tutti i fattori pertinenti sono stati presi in considerazione e come sono stati ponderati, se in senso attenuante o aggravante (art. 50 CP). La motivazione deve giustificare la pena pronunciata e permettere di seguire il ragionamento che ne \u00e8 alla base, il giudice non \u00e8 tuttavia tenuto a esprimere in cifre o in percentuali l'importanza accordata ai diversi elementi determinanti per la sanzione (DTF 141 IV 244 consid. 1.2.2; 136 IV 55 consid. 5.6 pag. 61). 2.3. Giusta l'art. 48 lett. e CP, il giudice attenua la pena se quest'ultima ha manifestamente perso di senso visto il tempo trascorso dal reato e da allora l'autore ha tenuto buona condotta. Questo motivo di attenuazione della pena procede dal medesimo principio alla base della prescrizione. Il tempo trascorso riduce la necessit\u00e0 di punire e dev'essere preso in considerazione anche ove la prescrizione non sia ancora estinta, se il reato \u00e8 datato e da allora l'autore ha tenuto buona condotta. Ci\u00f2 implica che un periodo relativamente lungo sia trascorso dal giorno della commissione dell'infrazione sino a quello in cui i fatti sono definitivamente accertati. Secondo la giurisprudenza questa condizione temporale \u00e8 in ogni caso realizzata quando sono raggiunti i due terzi del termine di prescrizione dell'azione penale. \u00c8 possibile tuttavia ridurre questa durata per tener conto della natura e della gravit\u00e0 del reato (DTF 140 IV 145 consid. 3.1). 2.4. Il principio della celerit\u00e0, garantito dagli art. 29 cpv. 1 Cost. e 6 n. 1 CEDU, impone alle autorit\u00e0 penali di avviare senza indugio i procedimenti penali e di portarli a termine senza ritardi ingiustificati (art. 5 cpv. 1 CPP). La sua violazione comporta di regola una riduzione della pena, talvolta l'esenzione dalla pena oppure, quale ultima ratio in casi estremi, l'abbandono del procedimento. Per determinare quale di queste conseguenze si debba trarre nel caso concreto, occorre tener conto sia dell'impatto sull'imputato dei ritardi del procedimento sia della gravit\u00e0 dei reati rimproveratigli, nonch\u00e9 della pena che sarebbe stata irrogata se non ci fosse stata alcuna violazione del principio della celerit\u00e0. Si devono altres\u00ec prendere in considerazione gli interessi di eventuali danneggiati, la complessit\u00e0 del caso e infine le responsabilit\u00e0 dei ritardi accumulati (DTF 143 IV 272 consid. 1.3.1 e 1.4.1). 2.5. L'infrazione aggravata alla LStup \u00e8 punita con una pena detentiva non inferiore a un anno, che pu\u00f2 essere cumulata con una pena pecuniaria (vecchio art. 19 LStup [RU 2006 3459], come pure nuovo art. 19 cpv. 2 LStup). Il quadro edittale \u00e8 quindi molto ampio, spaziando la durata della pena detentiva da un minimo di un anno a un massimo di venti anni (art. 40 CP) e anche sotto il minimo in presenza di attenuanti specifiche (art. 48a cpv. 1 CP). In concreto la pena inflitta si situa nella parte bassa del quadro edittale e tutti gli elementi pertinenti per la sua commisurazione sono stati correttamente valutati, ci\u00f2 che del resto non \u00e8 contestato nel gravame. Il ricorrente sostiene unicamente che, trascorsi ormai dieci anni dai fatti, l'interesse a punire sarebbe sensibilmente diminuito, se non addirittura svanito, rendendo priva di senso una pena da espiare e la relativa vocazione rieducativa. In questo lasso temporale, egli avrebbe tenuto buona condotta e l'interesse a sanzionarlo con una pena da espiare sarebbe manifestamente inferiore al suo interesse a mantenere il proprio statuto sociale di uomo libero, perfettamente reinserito nella societ\u00e0, marito e padre di famiglia. Le ragioni addotte nell'impugnativa altro non sono che le condizioni gi\u00e0 poste dall'art. 48 lett. e CP per applicare l'attenuante specifica del lungo tempo trascorso (v. supra consid. 2.3). Da un lato la sua buona condotta \u00e8 un presupposto indispensabile al riconoscimento dell'attenuante, dall'altro il tempo trascorso corrisponde a quello minimo stabilito dalla giurisprudenza per l'applicazione dell'art. 48 lett. e CP: i fatti in giudizio risalgono a 10 anni or sono e sono stati quindi raggiunti i due terzi del termine di prescrizione dell'azione penale di 15 anni previsto per infrazione aggravata alla LStup (vecchio art. 97 cpv. 1 lett. b CP [RU 2006 3459] rispettivamente nuovo art. 97 cpv. 1 lett. b CP). Quanto alla violazione del principio della celerit\u00e0, per avere le autorit\u00e0 penali atteso cinque anni prima di aprire il procedimento a carico dell'insorgente, il TPF ne ha tenuto conto, attenuando in maniera rilevante la pena. Gli elementi avanzati nell'impugnativa sono stati presi in considerazione dall'autorit\u00e0 precedente e la pena pronunciata non procede da un eccesso del potere di apprezzamento del TPF, n\u00e9 appare eccessivamente severa alla luce della grave infrazione alla LStup per la quale il ricorrente \u00e8 stato riconosciuto colpevole. 3. Ne segue che il ricorso \u00e8 infondato e va pertanto respinto. La domanda di assistenza giudiziaria con gratuito patrocinio non pu\u00f2 trovare accoglimento, essendo le conclusioni ricorsuali d'acchito prive di possibilit\u00e0 di successo (art. 64 cpv. 1 e 2 LTF). Le spese giudiziarie, il cui importo viene ridotto per tener conto della precaria situazione finanziaria del ricorrente (art. 65 cpv. 2 LTF), sono poste a carico di quest'ultimo secondo soccombenza (art. 66 cpv. 1 LTF). ", "ruling": "Per questi motivi, il Tribunale federale pronuncia: 1. Il ricorso \u00e8 respinto. 2. La domanda di assistenza giudiziaria con gratuito patrocinio \u00e8 respinta. 3. Le spese giudiziarie di fr. 1'200.-- sono poste a carico del ricorrente. 4. Comunicazione alla patrocinatrice del ricorrente, al Ministero pubblico della Confederazione e alla Corte penale del Tribunale penale federale. ", "judgment": ["dismissal"]}
{"id": 74147, "text": "Fatti: A. A._, nato il 12 novembre 1974, cittadino della Repubblica Dominicana, coniugato dal 16 novembre 2013 con una cittadina italiana - nata e vissuta sempre in Svizzera e con permesso di domicilio C - con la quale risiede a B._ dall'agosto 2014, ha inoltrato nell'aprile 2015 una richiesta per l'ottenimento di un assegno per grandi invalidi di grado elevato all'Ufficio AI del Cantone Ticino (di seguito UAI). Esperita l'istruttoria, l'UAI con decisione del 13 maggio 2016 ha negato il diritto all'assegno per grandi invalidi. B. A._ si \u00e8 aggravato il 21 giugno 2016 al Tribunale delle assicurazioni del Cantone Ticino che, con giudizio del 19 giugno 2017, ha respinto il gravame. C. Il 23 agosto 2017 (timbro postale) A._ inoltra un ricorso in materia di diritto pubblico al Tribunale federale, cui chiede il riconoscimento del diritto a un assegno per grandi invalidi di grado elevato a partire dal 1\u00b0 agosto 2014, ossia dal momento della sua entrata in Svizzera. ", "legal_area": "social_law", "date": 2018, "link": "https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=25&from_date=07.01.2018&to_date=26.01.2018&sort=relevance&insertion_date=&top_subcollection_aza=all&query_words=&rank=241&azaclir=aza&highlight_docid=aza%3A%2F%2F16-01-2018-9C_547-2017&number_of_ranks=465", "considerations": "Diritto: 1. Il ricorso in materia di diritto pubblico pu\u00f2 essere presentato per violazione del diritto cos\u00ec come stabilito dagli art. 95 e 96 LTF. Il Tribunale federale esamina d'ufficio l'applicazione del diritto federale (art. 106 cpv. 1 LTF), non essendo vincolato n\u00e9 dagli argomenti sollevati nel ricorso n\u00e9 dai motivi addotti dall'autorit\u00e0 precedente. Tuttavia, tenuto conto dell'onere di allegazione e motivazione imposto dall'art. 42 cpv. 1 e 2 LTF, il cui mancato rispetto conduce all'inammissibilit\u00e0 del gravame (art. 108 cpv. 1 lett. b LTF), esso considera di regola solo gli argomenti proposti nell'atto di ricorso (DTF 140 III 86 consid. 2 pag. 89 con riferimenti). Quanto ai fatti, in linea di principio il Tribunale federale fonda il suo ragionamento giuridico sugli accertamenti fattuali operati dall'autorit\u00e0 inferiore (art. 105 cpv. 1 LTF) e vi si pu\u00f2 scostare solo se \u00e8 stato effettuato in modo manifestamente inesatto (DTF 140 III 16 consid. 2.1 pag. 18, rispettivamente 137 I 58 consid. 4.1.2 pag. 62 seg.) o in violazione del diritto ai sensi dell'art. 95 LTF (art. 105 cpv. 2 LTF), e a condizione che l'eliminazione dell'asserito vizio possa influire in maniera determinante sull'esito della causa (art. 97 cpv. 1 LTF). 2. 2.1. L'oggetto della lite concerne il diritto del ricorrente - cittadino domenicano residente in Svizzera dall'agosto 2014 e sposato dal novembre 2013 con una cittadina italiana domiciliata dalla nascita in Svizzera, titolare di un permesso di domicilio C - a percepire un assegno per grandi invalidi di grado elevato. 2.2. Nei considerandi del giudizio impugnato, la Corte cantonale ha gi\u00e0 esposto in maniera completa e dettagliata le norme di diritto e i principi giurisprudenziali necessari alla risoluzione del caso, rammentando in particolare i presupposti per il riconoscimento di un assegno per grandi invalidi secondo il diritto interno (in generale l'art. 42 LAI e in particolare per un cittadino straniero l'art. 6 cpv. 2 LAI), come pure in ambito di diritto europeo (cfr. art. 80a LAI e il rinvio allo specifico diritto comunitario, segnatamente l'Allegato II dell'Accordo tra la Comunit\u00e0 europea e i suoi Stati membri, da un parte, e la Confederazione Svizzera, dall'altra, sulla libera circolazione delle persone [di seguito ALC] e il Regolamento (CE) n. 883/2004 del Parlamento europeo e del Consiglio del 29 aprile 2004 relativo al coordinamento dei sistemi di sicurezza sociale [di seguito Regolamento n. 883/0. A tale esposizione pu\u00f2 essere fatto riferimento e prestata adesione. 3. 3.1. La Corte Cantonale, costatato che il ricorrente \u00e8 cittadino della Repubblica Dominicana, dunque extra-comunitario, giunto in Svizzera nell'agosto 2014 dopo aver contratto matrimonio il 16 novembre 2013 con una cittadina italiana nata e sempre vissuta in Svizzera - dalla nascita titolare di un permesso di domicilio C - ha concluso che per il solo possesso della nazionalit\u00e0 italiana della moglie il ricorrente non pu\u00f2 prevalersi dell'ALC e dei suoi regolamenti d'applicazione per invocare la clausola di parit\u00e0 di trattamento e fondare un suo diritto all'assegno per grandi invalidi. Pur se familiare di una cittadina di uno Stato membro, difetta in concreto il necessario requisito del nesso transfrontaliero: il solo possesso della nazionalit\u00e0 italiana della moglie non permette l'applicazione dell'ALC. Dal punto di vista del diritto interno, il ricorrente non adempie i presupposti di cui all'art. 6 cpv. 2 LAI - all'insorgere della grande invalidit\u00e0 egli non aveva versato un anno di contributi n\u00e9 aveva risieduto in Svizzera per almeno 10 anni - e dunque a giusta ragione l'UAI ha respinto la sua domanda di ottenimento di un assegno per grandi invalidi. 3.2. Il ricorrente critica il Tribunale cantonale per avere erroneamente applicato il diritto federale - art. 6 cpv. 2 LAI - in luogo di quello internazionale. In particolare, egli rimprovera alla Corte cantonale di essersi fondata sulla DTF 143 V 81 malgrado le due fattispecie fossero differenti: nel caso in esame la moglie del ricorrente non ha doppia nazionalit\u00e0 ma solo quella italiana, difettando quella svizzera dove per\u00f2 ha domicilio. In conclusione a mente del ricorrente, dopo analisi della dottrina e giurisprudenza in materia, il fatto di possedere la cittadinanza di uno Stato comunitario rispetto a quello in cui si risiede rappresenterebbe un elemento di estraneit\u00e0 sufficiente, idoneo a giustificare l'applicazione dell'ALC e del Regolamento n. 883/04, segnatamente i suoi articoli 3 n. 1 lett. a e 4, che giustificherebbero il diritto all'assegno per grandi invalidi alle stesse condizioni che un cittadino svizzero (art. 42 cpv. 1 LAI: \u00e8 sufficiente il domicilio e la dimora in Svizzera, presupposti realizzati dal ricorrente). 4. Il ricorrente non pu\u00f2 essere seguito laddove, senza confrontarsi con le motivazioni ritenute dalla Corte cantonale, opera in maniera generale una nuova analisi della dottrina e giurisprudenza - in relazione al diritto interno e internazionale - alla base della sentenza DTF 143 V 81 per giungere al risultato che il fatto di possedere la cittadinanza di uno Stato comunitario rispetto a quello in cui si risiede rappresenterebbe un elemento di estraneit\u00e0 sufficiente. Il Tribunale federale nella menzionata sentenza ha difatti gi\u00e0 deciso la questione e il ricorrente non fornisce alcuna argomentazione relativa alla presenza di eventuali motivi tali da giustificare un cambiamento di giurisprudenza. Come si evince chiaramente dalla DTF 143 V 81 consid. 8.1 pag. 88, determinanti per l'applicazione personale dell'ALC e dei suoi regolamenti sono le condizioni della nazionalit\u00e0 o dello status familiare da un lato e l'elemento transfrontaliero dall'altro, il quale \u00e8 dato dall'esercizio del diritto alla libera circolazione, segnatamente risiedendo o lavorando in uno Stato membro dell'UE (DTF 143 V 81 consid. 8.3.2 pag. 89). In concreto la Corte cantonale ha appurato che il ricorrente, quale coniuge di una cittadina italiana, ha lo statuto familiare ma per\u00f2 non vi \u00e8 spazio per l'applicazione del diritto internazionale, considerato che essa non ha mai esercitato il suo diritto alla libera circolazione, in quanto cittadina italiana da sempre domiciliata in Svizzera non ha mai n\u00e9 abitato n\u00e9 lavorato in Italia. Alla stessa conclusione si giunge in virt\u00f9 della sola nazionalit\u00e0 italiana che non \u00e8 idonea a conferire il diritto all'applicazione dell'ALC: anche in questo caso \u00e8 necessario l'esercizio del proprio diritto alla libera circolazione nel territorio dello Stato membro (cfr. DTF 143 V 81 consid. 8.3.3.1 pag. 90 e consid. 8.3.3.3 pag. 91). Il ricorrente non pu\u00f2 essere seguito quando pretende una differenza tra doppia nazionalit\u00e0 e solo nazionalit\u00e0 - peraltro non quella dello Stato in cui vi \u00e8 domicilio - di uno Stato membro. Nella DTF 143 V 81 \u00e8 determinante l'esercizio o meno del diritto alla libera circolazione, che difetta inequivocabilmente nel caso di specie. Di conseguenza, conformemente alla nota giurisprudenza, la Corte cantonale ha correttamente concluso per l'applicazione del diritto svizzero - art. 6 cpv. 2 LAI - e non di quello europeo. Considerato che dagli accertamenti del Tribunale cantonale \u00e8 emerso che il ricorrente, giunto in Svizzera nell'agosto 2014 allorquando ha preso domicilio a B._ con la moglie, non ha versato il minimo contributivo di un anno previsto dall'art. 6 cpv. 2 LAI, \u00e8 a giusto titolo che gli \u00e8 stato rifiutato il diritto a un assegno per grandi invalidi. 5. In esito alle suesposte considerazioni il ricorso deve essere respinto secondo la procedura semplificata dell'art. 109 cpv. 2 lett. a LTF come manifestamente infondato. 6. Le spese giudiziarie, che seguono la soccombenza, devono essere poste a carico del ricorrente (art. 66 cpv. 1 LTF). ", "ruling": "Per questi motivi, il Tribunale federale pronuncia: 1. Il ricorso \u00e8 respinto. 2. Le spese giudiziarie di fr. 800.- sono poste a carico del ricorrente. 3. Comunicazione alle parti, al Tribunale delle assicurazioni del Cantone Ticino e all'Ufficio federale delle assicurazioni sociali. ", "judgment": ["dismissal"]}
{"id": 69435, "text": "Fatti: A. Mediante decisione penale del 22 febbraio 2018 il Dipartimento federale delle finanze (in seguito: DFF) ha riconosciuto A._ autore colpevole di violazione dell'obbligo di comunicazione secondo l'art. 37 cpv. 1 della legge federale del 10 ottobre 1997 relativa alla lotta contro il riciclaggio di denaro e il finanziamento del terrorismo (LRD; RS 955.0), condannandolo a una multa di fr. 15'000.--. In data 2 marzo 2018 A._ ha chiesto di essere giudicato dal Tribunale penale federale. B. Il 18 ottobre 2018 la Corte penale del Tribunale penale federale ha assolto A._. Avverso tale sentenza insorge il DFF con un ricorso in materia penale, nel quale chiede il rinvio della causa all'autorit\u00e0 inferiore e, in subordine, la condanna di A._. Nella sua risposta del 14 agosto 2019, A._ postula la reiezione del ricorso. Il Tribunale penale federale ha rinunciato a presentare osservazioni. Le parti hanno mantenuto le loro rispettive posizioni in sede di replica e di duplica. ", "legal_area": "penal_law", "date": 2019, "link": "https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=18&from_date=18.11.2019&to_date=07.12.2019&sort=relevance&insertion_date=&top_subcollection_aza=all&query_words=&rank=176&azaclir=aza&highlight_docid=aza%3A%2F%2F28-11-2019-6B_1332-2018&number_of_ranks=431", "considerations": "Diritto: 1. L'opponente ritiene che il ricorso sia inammissibile, poich\u00e9 presentato dal DFF senza il concorso del Ministero pubblico della Confederazione. A norma dell'art. 81 cpv. 1 lett. b n. 7 LTF \u00e8 legittimato a ricorrere, nelle cause penali amministrative, il ministero pubblico della Confederazione e l'amministrazione interessata. Tale disposto ha sostituito il previgente art. 83 della legge federale del 22 marzo 1974 sul diritto penale amministrativo (DPA; RS 313), secondo il quale il diritto di ricorrere in cassazione spettava parimenti, a titolo indipendente, sia al procuratore generale sia all'amministrazione interessata (RU 2001 3308 3313). Con l'introduzione del nuovo art. 81 cpv. 1 lett. b n. 7 LTF il legislatore ha espressamente voluto garantire che il ministero pubblico della Confederazione e l'amministrazione interessata possano come sinora interporre - ciascuno a titolo indipendente - ricorso in materia penale (messaggio del 21 dicembre 2005 concernente l'unificazione del diritto processuale penale, FF 2006 989 1243). Il ricorso, tempestivo, \u00e8 quindi ammissibile. 2. 2.1. All'opponente viene rimproverata una violazione dell'obbligo di comunicazione ai sensi dell'art. 9 LRD in relazione al conto intestato a B._Ltd., il cui avente diritto economico era C._. Ci\u00f2 riguarda il periodo in cui l'opponente era alle dipendenze di D._SA come anche quello successivo, dal 1\u00b0 gennaio 2011, nel quale egli era attivo in seno a E._SA. In merito alla fase presso D._SA il Tribunale penale federale ritiene - in sintesi - che l'opponente era responsabile del dipartimento compliance di tale banca, e ci\u00f2 almeno dal 1\u00b0 febbraio 2010. Competente per un'eventuale comunicazione all'Ufficio di comunicazione in materia di riciclaggio (MROS) sarebbe per\u00f2, secondo le direttive interne dell'istituto di credito, unicamente il Comitato Due Diligence, composto dal presidente e dai membri dell'Executive Board, dal responsabile del Dipartimento Compliance e dal Due Diligence Officer. Nel caso in esame, il Comitato Due Diligence non avrebbe ravvisato gli estremi per effettuare direttamente una comunicazione all'ufficio MROS e avrebbe richiesto accertamenti supplementari, che per\u00f2 non sarebbero mai stati implementati. Non spettava quindi - secondo il Tribunale penale federale - all'opponente, bens\u00ec al solo Comitato Due Diligence, decidere in merito a un'eventuale comunicazione all'ufficio MROS. L'opponente non avrebbe quindi violato l'obbligo di comunicazione secondo l'art. 37 LRD nel periodo nel quale egli era attivo presso D._SA. Il Tribunale penale federale osserva dipoi che il conto B._Ltd. \u00e8 stato gestito da E._SA dal 1\u00b0 gennaio 2011, in seguito alla fusione di quest'ultimo istituto di credito con D._SA. Il 5 gennaio 2011 il servizio Legal & Compliance di E._SA avrebbe effettuato un controllo propedeutico nella banca dati World-Check, dal quale sarebbero nuovamente emersi il nominativo di C._ e il conto B._Ltd. Diversamente dalla situazione presso D._SA, il Tribunale penale federale intravvede una responsabilit\u00e0 dell'opponente in seno a E._SA a decidere, in qualit\u00e0 di capo del servizio Legal & Compliance, in punto alla comunicazione all'ufficio MROS. Tuttavia, l'opponente non sarebbe stato informato di tale risultanza positiva. Dagli atti non risulterebbe neppure che egli sia stato informato del risultato positivo di un successivo controllo nella banca dati World-Check, avvenuto il 2 marzo 2011. Inoltre, a mente del Tribunale penale federale, l'opponente poteva ragionevolmente attendersi che la Compliance Officer F._, alla quale egli aveva delegato i controlli World-Check, lo informasse in merito alle eventuali risultanze positive e, qualora F._ non si fosse manifestata, egli poteva ragionevolmente ritenere che non vi fossero risultanze positive che necessitavano della sua attenzione. Infine, all'inizio del 2011 vi sarebbero state presso E._SA carenze strutturali tali da mettere in seria difficolt\u00e0 il servizio di lotta contro il riciclaggio, non imputabili all'opponente. Quest'ultimo non avrebbe di conseguenza violato l'obbligo di comunicazione di cui all'art. 9 LRD neppure in seno a E._SA. 2.2. Con riferimento alla prima fase (presso D._SA) il ricorrente ritiene, tra l'altro, che la responsabilit\u00e0 penale dell'opponente non decada per il semplice fatto che egli faceva parte di un gremio (ricorso, pag. 13). Quanto al periodo posteriore al 1\u00b0 gennaio 2011 (in seno a E._SA), sarebbe irrilevante che l'opponente non sia pi\u00f9 stato informato circa il fatto che la relazione B._Ltd. era nuovamente emersa nei controlli World-Check di gennaio e marzo 2011, dal momento che questi risultati non avrebbero fornito alcuna informazione supplementare rilevante rispetto a quanto l'opponente gi\u00e0 aveva appreso durante la riunione del Comitato Due Diligence di D._SA del 7 (recte: 22) settembre 2010. Sotto questo profilo e tenuto conto del dispendio relativamente limitato causato da una comunicazione di sospetto a MROS, l'opponente non potrebbe neppure essere scagionato a seguito della \"drammatica\" situazione con la quale egli \u00e8 stato confrontato al suo arrivo presso E._SA (ricorso, pag. 14 seg.). 2.3. 2.3.1. L'intermediario finanziario che sa o ha il sospetto fondato che i valori patrimoniali oggetto di una relazione d'affari sono in relazione con un reato ai sensi degli articoli 260ter numero 1 o 305bis CP, provengono da un crimine, sottostanno alla facolt\u00e0 di disporre di un'organizzazione criminale, o servono al finanziamento del terrorismo ne d\u00e0 senza indugio comunicazione all'Ufficio di comunicazione in materia di riciclaggio di denaro (art. 9 cpv. 1 lett. a LRD, nella versione in vigore fino al 31 dicembre 2015). In una societ\u00e0, l'obbligo di comunicare incombe alle persone designate per legge o ordinamento interno a tale funzione (WERNER DE CAPITANI, in: Niklaus Schmid (ed.), Kommentar Einziehung, organisiertes Verbrechen, Geldw\u00e4scherei, vol. II, 2002, n. 26 ad art. 9 LRD). La violazione intenzionale dell'obbligo di comunicazione \u00e8 punita con la multa sino a fr. 500'000.-- (art. 37 cpv. 1 LRD). In caso di negligenza l'ammontare massimo della multa \u00e8 di fr. 150'000.-- (art. 37 cpv. 2 LRD). Il ricorrente si appella alla DTF 122 IV 103, nella quale il Tribunale federale ha ritenuto - in sintesi - che la mancata adozione di misure da parte di un gremio con potere decisionale sia imputabile a ogni singolo membro del gremio che non sia adoperato in tal senso (consid. VI.2/c/bb pag. 129). Che, come sollevato dall'opponente, tale sentenza concerna l'esportazione di materiale bellico e non la lotta al riciclaggio di denaro \u00e8 ininfluente, trattandosi di un'applicazione dei principi generali del diritto penale. La competenza del Comitato Due Diligence di D._SA di dar seguito agli obblighi di comunicazione previsti dall'art. 9 LRD non esclude quindi a priori un'eventuale responsabilit\u00e0 penale personale dell'opponente nella sua qualit\u00e0 di membro del Comitato Due Diligence. La questione della punibilit\u00e0 di un singolo membro che si fosse espresso a favore di una comunicazione pu\u00f2 restare indecisa, non essendo ci\u00f2 il caso nell'evenienza. La censura del ricorrente relativa al periodo di attivit\u00e0 dell'opponente presso D._SA \u00e8 fondata. 2.3.2. Anche l'ulteriore censura del ricorrente concernente l'attivit\u00e0 dell'opponente in seno a E._SA si rivela fondata. Infatti, il nome di C._ era gi\u00e0 emerso in occasione della verifica nella banca dati World-Check effettuata il 2 luglio 2010 presso D._SA, il cui esito era noto all'opponente (cfr. sentenza, pag. 11 seg.). La mancata comunicazione del risultato dei controlli World-Check di gennaio e marzo 2011 non ha quindi cambiato nulla al grado di conoscenza dell'opponente circa la relazione bancaria B._Ltd. e il suo beneficiario economico C._. Spetter\u00e0, se del caso, al Tribunale penale federale stabilire se e in quale misura le carenze strutturali riscontrate presso E._SA abbiano influito sulle possibilit\u00e0 effettive di dar seguito agli obblighi di comunicazione di cui all'art. 9 LRD. 3. Il ricorso deve essere accolto. La sentenza impugnata deve quindi essere annullata e la causa rinviata al Tribunale penale federale per nuovo giudizio, senza che vi sia bisogno di soffermarsi sulle ulteriori censure sollevate dal ricorrente. Le spese giudiziarie seguono la soccombenza (art. 66 cpv. 1 LTF). ", "ruling": "Per questi motivi, il Tribunale federale pronuncia: 1. Il ricorso \u00e8 accolto. La sentenza emanata il 18 ottobre 2018 dalla Corte penale del Tribunale penale federale \u00e8 annullata e la causa rinviata all'autorit\u00e0 inferiore per nuovo giudizio. 2. Le spese giudiziarie di fr. 3'000.-- sono poste a carico dell'opponente. 3. Comunicazione alle parti e alla Corte penale del Tribunale penale federale. ", "judgment": ["approval"]}
{"id": 76368, "text": "Fatti: A. L'Ufficio regionale di collocamento di Locarno con decisione del 6 ottobre 2016, confermata su opposizione il 12 dicembre 2016, ha sospeso il diritto alle indennit\u00e0 di disoccupazione per un giorno a A._, nata nel 1962, per non essersi presentata a un colloquio di consulenza il 28 settembre 2016 alle ore 15.30 senza avvisare anticipatamente della sua assenza. B. Il Tribunale delle assicurazioni del Cantone Ticino con giudizio del 15 marzo 2017 ha respinto il ricorso contro la decisione su opposizione. C. A._ presenta un ricorso in materia di diritto pubblico al Tribunale federale, con cui chiede l'annullamento del giudizio cantonale e delle decisioni amministrative. Postula altres\u00ec la concessione dell'effetto sospensivo. L'Ufficio regionale di collocamento di Locarno postula la reiezione del ricorso. La Corte cantonale ha rinunciato a presentare osservazioni, mentre la Segreteria di Stato dell'economia (SECO) non ha reagito all'invito a presentare osservazioni. ", "legal_area": "social_law", "date": 2017, "link": "https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=21&from_date=31.07.2017&to_date=19.08.2017&sort=relevance&insertion_date=&top_subcollection_aza=all&query_words=&rank=203&azaclir=aza&highlight_docid=aza%3A%2F%2F07-08-2017-8C_296-2017&number_of_ranks=283", "considerations": "Diritto: 1. ll ricorso in materia di diritto pubblico pu\u00f2 essere presentato per violazione del diritto, cos\u00ec come stabilito dagli art. 95 e 96 LTF. Il Tribunale federale applica d'ufficio il diritto (art. 106 cpv. 1 LTF; cfr. tuttavia l'eccezione del cpv. 2), non essendo vincolato n\u00e9 dagli argomenti sollevati nel ricorso n\u00e9 dai motivi addotti dall'autorit\u00e0 precedente. Il Tribunale federale fonda la sua sentenza sui fatti accertati dall'autorit\u00e0 inferiore (art. 105 cpv. 1 LTF). Pu\u00f2 scostarsi da questo accertamento solo qualora esso sia avvenuto in modo manifestamente inesatto, ovvero arbitrario (DTF 134 V 53 consid. 4.3 pag. 62), oppure in violazione del diritto ai sensi dell'art. 95 LTF (art. 105 cpv. 2 LTF). Salvo i casi in cui tale inesattezza sia lampante, la parte ricorrente che intende contestare i fatti accertati dall'autorit\u00e0 inferiore deve spiegare, in maniera circostanziata, per quale motivo ritiene che le condizioni di una delle eccezioni previste dall'art. 105 cpv. 2 LTF sarebbero realizzate (cfr. DTF 133 II 249 consid. 1.4.3 pag. 254 con riferimento). 2. 2.1. A norma dell'art. 17 cpv. 1 prima frase LADI l'assicurato che fa valere prestazioni assicurative deve, con l'aiuto dell'ufficio del lavoro competente, intraprendere tutto quanto si possa ragionevolmente pretendere da lui per evitare o abbreviare la disoccupazione. In questa disposizione \u00e8 ancorato il principio generale e l'obbligo per l'assicurato per quanto possibile di ridurre il danno (DTF 125 V 197 consid. 6a pag. 199). L'assicurato \u00e8 quindi sospeso dal diritto dall'indennit\u00e0 di disoccupazione se non osserva le prescrizioni di controllo o le istruzioni del servizio competente (art. 30 cpv. 1 lett. d combinato con l'art. 17 cpv. 2 e 3 LADI e l'art. 21 OADI), fra cui sono comprese per esempio la non partecipazione a colloqui di consulenza o di controllo (sentenza 8C_761/2016 del 6 luglio 2017 consid. 2.1 con riferimenti). Per prassi invalsa, l'assenza non giustificata a un colloquio non configura un caso di sanzione, se l'assicurato nei 12 mesi precedenti l'appuntamento ha osservato correttamente i suoi obblighi di persona disoccupata e successivamente si \u00e8 scusato con l'autorit\u00e0. Eventuali comportamenti non corretti anteriori non sono considerati (sentenza 8C_697/2012 del 18 febbraio 2013 consid. 2 con riferimenti). 2.2. La Corte cantonale ha accertato in maniera vincolante per il Tribunale federale (art. 105 cpv. 1 LTF) che il 13 settembre 2016 la capoufficio ha riferito telefonicamente alla ricorrente che il prossimo appuntamento sarebbe stato il 28 settembre 2016, escludendo un'erronea comunicazione - come preteso dalla ricorrente - per il 29 settembre 2016. Il Tribunale cantonale delle assicurazioni ha ritenuto altres\u00ec poco probabile, dovendo la capoufficio consultare un'agenda elettronica, concludere per un errore di lettura dallo schermo. I giudici ticinesi hanno ritenuto inoltre decisivo il fatto che gi\u00e0 in un'altra occasione la ricorrente ha chiamato per una conferma. Inoltre, la ricorrente non ha prestato sufficientemente attenzione al momento di fissare l'appuntamento successivo al termine del precedente incontro. A ci\u00f2 va poi aggiunto che la ricorrente ha confermato di aver rinvenuto la convocazione il 28 settembre 2016 e la circostanza che durante il colloquio del 24 agosto 2016 le era stato consegnato un verbale indicante la data corretta. 2.3. Gi\u00e0 solo alla luce di questi fatti, invero contestati dalla ricorrente, il giudizio impugnato si avvera essere lesivo del diritto federale. Contrariamente alla conclusione della Corte cantonale, la ricorrente ha presentato spontaneamente ed immediatamente, quando si \u00e8 accorta, le proprie scuse (sentenza 8C_675/2014 del 12 dicembre 2014). Certo, la ricorrente, la quale, ha operato in una cancelleria di una Pretura per molti anni, \u00e8 senz'altro edotta sull'importanza dei termini fissati dall'autorit\u00e0 e della necessit\u00e0 di conservare con cura gli atti e le citazioni. Tuttavia, n\u00e9 il Tribunale delle assicurazioni n\u00e9 l'amministrazione hanno mai preteso, e nemmeno in sede federale, che la ricorrente negli ultimi 12 mesi abbia commesso una qualsivoglia irregolarit\u00e0 o abbia agito in questo caso in aperta mala fede. Gli altri fatti citati dalla Corte cantonale a sostegno della propria pronuncia non sono decisivi alla luce della consolidata giurisprudenza. Certo, dal fascicolo risulta come l'amministrazione mal sopporti alcuni atteggiamenti della ricorrente, ma tale circostanza non \u00e8 sufficiente per sanzionarla. Se mai \u00e8 proprio l'autorit\u00e0 amministrativa, a fronte dell'attitudine della ricorrente, che avrebbe potuto adottare misure aggiuntive e, per conservare una prova documentale, per esempio inviare la data e l'ora del collquio per posta elettronica, esigendo dall'assicurata una conferma esplicita di ricezione. Solamente in quell'evenienza si sarebbe tutt'al pi\u00f9 potuta giustificare l'adozione di una penalit\u00e0. 3. 3.1. Ne segue che il ricorso deve essere accolto, il giudizio cantonale e la decisione su opposizione sono conseguentemente annullati. L'opponente pu\u00f2 ancora essere dispensato dal pagamento delle spese giudiziarie (art. 66 cpv. 4 LTF), non avendo un interesse pecuniario diretto (DTF 133 V 640). Esso dovr\u00e0 tuttavia versare un'indennit\u00e0 per ripetibili della sede federale (art. 68 cpv. 1 LTF). La causa \u00e8 rinviata al Tribunale cantonale delle assicurazioni per nuova decisione sulle spese riptebili della procedura cantonale (art. 68 cpv. 5 LTF). 3.2. L'emanazione della sentenza rende priva d'oggetto la domanda di effetto sospensivo presentata con il ricorso. ", "ruling": "Per questi motivi, il Tribunale federale pronuncia: 1. Il ricorso \u00e8 accolto e il giudizio del Tribunale delle assicurazioni del Cantone Ticino del 15 marzo 2017 e la decisione su opposizione del 12 dicembre 2016 sono annullati. 2. Non si prelevano spese giudiziarie. 3. L'opponente verser\u00e0 al patrocinatore della ricorrente fr. 2'800.- a titolo di ripetibili della sede federale. 4. La causa \u00e8 rinviata al Tribunale delle assicurazioni del Cantone Ticino per nuova decisione sulle spese ripetibili della sede cantonale. 5. Comunicazione alle parti, al Tribunale delle assicurazioni del Cantone Ticino e alla Segreteria di Stato dell'economia (SECO). ", "judgment": ["approval"]}
{"id": 74004, "text": "Fatti: A. Il 13 dicembre 2013 il Pretore aggiunto di Bellinzona ha respinto l'azione di responsabilit\u00e0 con la quale A.A._, agendo per s\u00e9 e quale cessionaria delle pretese della sorella C.A._, chiedeva che la B._ SA fosse condannata a risarcire fr. 178'647.60 in relazione con l'esecuzione di un mandato di consulenza agli investimenti. Il successivo appello dell'attrice \u00e8 stato respinto, per quanto ricevibile, dalla II Camera civile del Tribunale di appello ticinese con sentenza del 6 novembre 2015. B. A.A._ insorge davanti al Tribunale federale con ricorso in materia civile del 10 dicembre 2015, prevalendosi della violazione del diritto federale e dell'accertamento arbitrario dei fatti; chiede che la convenuta sia condannata a pagarle fr. 178'000.-- oppure, in subordine, che la causa sia rinviata \" a un tribunale inferiore per nuovo giudizio \". La B._ SA, con risposta del 12 febbraio 2016, propone di respin gere il ricorso e di confermare la sentenza d'appello. L'autorit\u00e0 cantonale non ha preso posizione. ", "legal_area": "civil_law", "date": 2016, "link": "https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=34&from_date=06.06.2016&to_date=25.06.2016&sort=relevance&insertion_date=&top_subcollection_aza=all&query_words=&rank=334&azaclir=aza&highlight_docid=aza%3A%2F%2F09-06-2016-4A_679-2015&number_of_ranks=446", "considerations": "Diritto: 1. Il ricorso in materia civile, presentato dalla parte soccombente nella procedura cantonale (art. 76 cpv. 1 lett. a LTF), tempestivo (art. 100 cpv. 1 LTF) e volto contro una sentenza finale (art. 90 LTF) emanata su ricorso dall'autorit\u00e0 ticinese di ultima istanza (art. 75 LTF) in una causa civile (art. 72 cpv. 1 LTF) con un valore litigioso superiore a fr. 30'000.-- (art. 74 cpv. 1 lett. b LTF), \u00e8 ammissibile. 2. Con l'appello la ricorrente aveva censurato che la sentenza di primo grado era stata presa dal Pretore aggiunto Adriano Bernasconi, mentre in precedenza tutta la procedura era stata condotta dal Pretore aggiunto Gloria Federici. La Corte cantonale, riassunta la giurisprudenza vigente in materia di cambiamento della composizione dei tribunali, ha dato atto all'attrice che il Pretore aggiunto Bernasconi \" non aveva partecipato ad alcun atto procedurale, se non presenziare all'udienza del 10 ottobre 2013 in sostituzione del collega assente per un seminario di formazione \". Ha per\u00f2 ritenuto che tale circostanza non violasse il principio dell'immediatezza n\u00e9 il diritto di essere sentiti, giacch\u00e9 il giudice in questione aveva partecipato al dibattimento finale e, non essendo la procedura orale, aveva studiato l'incarto contenente le allegazioni delle parti e i verbali d'istruzione. La Camera d'appello ha aggiunto che non vi \u00e8 stata \" modifica del tribunale monocratico competente \", dal momento che la causa non era \" formalmente attribuita \" a un giudice. Ha concluso osservando che il verbale del dibattimento finale terminava con la frase \" il Pretore aggiunto giudicher\u00e0 \", per cui l'attrice, non opponendosi, avrebbe acconsentito al cambiamento del giudice. 3. In un capitolo introduttivo, prima di affrontare il merito della controversia, la ricorrente annuncia di prevalersi della \" violazione dell'art. 29s Cst e delle norme procedurali che ne derivano, del diritto di essere sentito, del principio dell'immediatezza, degli art. 5 cpv. 3 e 9 Cst, dell'art. 52 CPC del principio di celerit\u00e0 e del principio di diligenza del giudice \". Nel corso della motivazione lamenta inoltre la lesione dell'art. 30 Cost. In sostanza la ricorrente contesta l'effettuazione di un vero dibattimento finale; asserisce che il Pretore aggiunto Adriano Bernasconi si era limitato a prendere in consegna le note scritte della parte attrice e a fis sare alla convenuta un termine per inviare una \" irrituale duplica conclusionale \". Questo giudice, spiega, aveva presenziato all'udienza solo per sostituire quel giorno la collega assente, per cui dalla frase conclusiva del verbale (\" il Pretore aggiunto giudicher\u00e0 \") non si pu\u00f2 affatto inferire l'accettazione del cambiamento. La ricorrente osserva inoltre che nessun motivo oggettivo giustificava la ripresa della pratica da parte di un giudice che non aveva compiuto atti di causa e che non poteva perci\u00f2 conoscere l'incarto; tanto pi\u00f9 che l'istruttoria era stata laboriosa e contrastata. 4. Le censure della ricorrente - espresse a tratti con toni eccessivi e irriverenti nei confronti delle due istanze cantonali - sono fondate. 4.1. L'art. 30 cpv. 1 Cost. stabilisce che ogni persona ha diritto a essere giudicata da un tribunale fondato sulla legge, competente nel merito, indipendente e imparziale. La giurisprudenza recente ammette che questo diritto possa essere leso qualora la composizione del corpo giudicante sia cambiata durante il procedimento senza che vi siano motivi oggettivi validi. La situazione va valutata caso per caso. Il cambiamento \u00e8 ammesso, per esempio, se un membro lascia il tribunale per motivi di et\u00e0 o non pu\u00f2 esercitare durevolmente la sua funzione per malattia o maternit\u00e0 oppure se \u00e8 in relazione con l'istituzione di un organo giudiziario nuovo. Quando queste situazioni si verificano, il tribunale deve comunicare alle parti l'avvicendamento che si prospetta e indicarne i motivi; solo queste informazioni permettono loro di opporsi al cambiamento con motivazione adeguata (sentenze 4A_474/2015 del 19 aprile 2016 consid. 2.2.1 e 4A_271/2015 del 29 settembre 2015, consid. 6.2 e 8.2, destinato a pubblicazione). Queste regole sono state elaborate per riguardo ai tribunali collegiali. Il rigore che l'applicazione dell'art. 30 cpv. 1 Cost. richiede per ammettere la sostituzione di uno solo tra diversi componenti di un tribunale s'impone tuttavia a maggior ragione in caso di avvicendamento di due giu dici monocratici come il Pretore o il Pretore aggiunto nel Cantone Ticino. Nella risposta l'opponente accenna anche alla giurisprudenza fondata sull'art. 29 cpv. 2 Cost. In effetti, in precedenza il Tribunale federale valutava sotto il profilo del diritto di essere sentiti l'ammissibilit\u00e0 del cambiamento nella composizione del corpo giudicante (sentenza 4A_271/2015 del 29 settembre 2015 consid. 6.1 con rinvio). \u00c8 tuttavia oppor tuno esaminare la causa alla luce dell'art. 30 cpv. 1 Cost., dal momento che la ricorrente se ne prevale. 4.2. La Corte cantonale ha costatato, come detto, che il solo atto processuale compiuto dal Pretore aggiunto Bernasconi era la conduzione del dibattimento finale del 10 ottobre 2013, in sostituzione del Pretore aggiunto Federici, assentatosi per un corso di formazione. Essa ha puntualizzato che anche il Pretore aveva compiuto qualche atto processuale. La ricorrente obietta per\u00f2 con ragione che si era trattato di \"ordinanze di mera amministrazione\". Il Tribunale cantonale stesso elenca tali atti: quattro notificazioni di scritti alle parti, una proroga di termini, una citazione e un rinvio d'udienza. Si trattava, in altre parole, di semplici disposizioni ordinatorie nel senso dell'art. 124 cpv. 1 CPC. Tutti gli atti processuali sostanziali erano invece stati eseguiti dal Pretore aggiunto Federici: il primo dibattimento, l'ordinanza sulle prove e cinque udienze di audizioni testimoniali e d'interrogatorio delle parti. Se ne deduce che di fatto, se non formalmente, la causa era stata attribuita al Pretore aggiunto Federici, che la doveva trattare \" in modo autonomo e sotto la propria responsabilit\u00e0\" (art. 33 cpv. 1 e 34 della legge ticinese sull'organizzazione giudiziaria del 10 maggio 2006 - RL/TI 3.1.1.1). 4.3. In circostanze simili la sostituzione del Pretore aggiunto per l'ultima fase del processo - la decisione (art. 236 CPC) - poteva avvenire soltanto alle condizioni poste dalla giurisprudenza citata poc'anzi, ovvero in presenza di impedimenti oggettivi e duraturi e previa informazione delle parti (consid. 4.1). Orbene, la sentenza impugnata accerta che il Pretore aggiunto Federici era assente il giorno dell'ultimo dibattimento, ma nulla dice sui motivi per i quali il giudice non aveva in seguito potuto emanare la sentenza. In assenza di accertamenti a tale riguardo, il Tribunale federale non pu\u00f2 esaminare se il cambiamento fosse giustificato o no sotto il profilo dell'art. 30 cpv. 1 Cost. La sentenza va perci\u00f2 annullata e la causa rinviata all'autorit\u00e0 cantonale affinch\u00e9 completi gli accertamenti e decida di nuovo (art. 107 cpv. 2 LTF). 4.4. Infatti, il rimprovero mosso alla ricorrente di avere \"di fatto accettato\" che la decisione fosse resa dal Pretore aggiunto Bernasconi e di essere perci\u00f2 \"malvenuta ad eccepire l'eventuale errore procedurale solo dopo l'emanazione della decisione sfavorevole\" si rivela ingiustificato. Nel caso specifico la Corte ticinese si riferisce a torto alla giurisprudenza per la quale le regole della buona fede (art. 5 cpv. 3 Cost.) impongono che le censure concernenti la composizione dei tribunali siano fatte valere subito, alla prima occasione, pena la perenzione del diritto di prevalersene successivamente nell'ambito di un ricorso (DTF 136 I 207 consid. 3.4; 132 II 485 consid. 4.3). Tenuto conto delle modalit\u00e0 con le quali il processo era stato diretto fino a quel momento (cfr. consid. 4.2), l'annotazione a verbale secondo cui \"il Pretore aggiunto giudicher\u00e0\" non permetteva alla ricorrente di capire che vi sarebbe stato un avvicendamento definitivo; Pretore aggiunto erano in effetti sia il giudice Bernasconi, sia il giudice Federici. \u00c8 quindi mancata quell'informazione puntuale delle parti che la giurisprudenza esige quando cambia la composizione del tribunale (consid. 4.1) e che avrebbe imposto un'immediata reazione della ricorrente. 5. Ne viene che il ricorso \u00e8 fondato e che la sentenza impugnata deve essere annullata. La natura formale dei diritti derivanti dall'art. 30 cpv. 1 Cost. porta a questa conclusione a prescindere dall'esito che potrebbe avere il ricorso nel merito. Le spese e le ripetibili seguono la soccombenza (art. 66 cpv. 1 e 68 cpv. 1 LTF). ", "ruling": "Per questi motivi, il Tribunale federale pronuncia: 1. Il ricorso \u00e8 accolto. La sentenza impugnata \u00e8 annullata e la causa \u00e8 rinviata all'autorit\u00e0 cantonale per nuovo giudizio nel senso dei considerandi. 2. Le spese giudiziarie di fr. 5'500.-- sono poste a carico dell'opponente, che rifonder\u00e0 alla ricorrente fr. 6'500.-- a titolo di ripetibili per la sede federale. 3. Comunicazione ai patrocinatori delle parti e alla II Camera civile del Tribunale d'appello del Cantone Ticino. ", "judgment": ["approval"]}
{"id": 74390, "text": "Fatti: A. Il 9 dicembre 2013 la Cassa di compensazione Exfour ha respinto la domanda di A._, nato nel 1944, tendente al rinvio del versamento delle prestazioni AVS. Con decisione su opposizione del 23 gennaio 2014 la Cassa ha confermato il proprio operato. B. Il 22 agosto 2014 il giudice delegato del Tribunale delle assicurazioni del Cantone Ticino, statuendo per giudice unico, ha respinto il ricorso di A._ contro la decisione su opposizione. C. Contro il giudizio cantonale, A._ presenta un ricorso in materia di diritto pubblico al Tribunale federale, chiedendo l'annullamento della pronuncia cantonale e della decisione su opposizione, nonch\u00e9 il riconoscimento di una rendita posticipata dal 1\u00b0 ottobre 2013 pi\u00f9 gli interessi di mora. La Cassa di compensazione Exfour e l'Ufficio federale delle assicurazioni sociali non hanno presentato osservazioni al ricorso. Chiamata ad esprimersi in modo particolare sulla composizione monocratica del tribunale, la Corte cantonale chiede sostanzialmente la reiezione del ricorso. ", "legal_area": "social_law", "date": 2015, "link": "https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=40&from_date=31.08.2015&to_date=19.09.2015&sort=relevance&insertion_date=&top_subcollection_aza=all&query_words=&rank=399&azaclir=aza&highlight_docid=aza%3A%2F%2F31-08-2015-9C_699-2014&number_of_ranks=424", "considerations": "Diritto: 1. 1.1. ll ricorso in materia di diritto pubblico pu\u00f2 essere presentato per violazione del diritto, cos\u00ec come stabilito dagli art. 95 e 96 LTF. Il Tribunale federale applica d'ufficio il diritto (art. 106 cpv. 1 LTF), non essendo vincolato n\u00e9 dagli argomenti sollevati nel ricorso n\u00e9 dai motivi addotti dall'autorit\u00e0 precedente. La violazione di diritti fondamentali e di disposizioni di diritto cantonale \u00e8 invece esaminata unicamente se la parte ricorrente ha sollevato e motivato tale censura (art. 106 cpv. 2 LTF; DTF 134 II 244 consid. 2.2 pag. 246). 1.2. Il Tribunale federale fonda la sua sentenza sui fatti accertati dall'autorit\u00e0 inferiore (art. 105 cpv. 1 LTF). Pu\u00f2 scostarsi da questo accertamento solo qualora esso sia avvenuto in modo manifestamente inesatto, ovvero arbitrario (DTF 134 V 53 consid. 4.3 pag. 62), oppure in violazione del diritto ai sensi dell'art. 95 LTF (art. 105 cpv. 2 LTF). Salvo i casi in cui tale inesattezza sia lampante, la parte ricorrente che intende contestare i fatti accertati dall'autorit\u00e0 inferiore deve spiegare, in maniera circostanziata, per quale motivo ritiene che le condizioni di una delle eccezioni previste dall'art. 105 cpv. 2 LTF sarebbero realizzate (cfr. DTF 133 II 249 consid. 1.4.3 pag. 254 con riferimento). 2. 2.1. Il ricorrente critica tra l'altro la composizione a giudice unico del Tribunale delle assicurazioni del Cantone Ticino. A tal riguardo, il ricorrente rileva di aver consegnato, bench\u00e9 non sia stato rinvenuto da nessuna parte, un formulario per ottenere il posticipo della rendita AVS all'addetto del suo comune di domicilio. Secondo il ricorrente, l'intenzione di posticipare la rendita AVS sarebbe dimostrata dal suo comportamento, che per quattro anni non solo non ha preteso l'erogazione di alcuna rendita, ma addirittura ha versato contributi. Il silenzio della Cassa sarebbe a suo parere eloquente. Il ricorrente risulterebbe privato della rendita posticipata per un disguido amministrativo, ossia la mancata trasmissione per competenza del formulario dal Comune alla Cassa. In definitiva, la controversia presenta questioni di diritto di importanza fondamentale, sia nella fattispecie fattuale sia per le sue questioni giuridiche, che avrebbero dovuto essere decise nella composizione di tre giudici anzich\u00e9 di un giudice unico. 2.2. Trattandosi di una censura di natura formale, indipendentemente dalla fondatezza del ricorso nel merito, essa merita di essere esaminata prioritariamente (DTF 137 I 195 consid. 2.2 pag. 197; 135 I 187 consid. 2.2 pag. 190 con riferimenti). Il potere d'esame del Tribunale federale \u00e8 limitato all'arbitrio per quanto attiene all'applicazione di disposizioni di diritto cantonale che disciplinano l'organizzazione giudiziaria e la procedura. Esso esamina liberamente invece se l'interpretazione non arbitraria delle norme del diritto cantonale sia conforme alle esigenze poste dagli art. 6 \u00a7 1 CEDU e dall'art. 30 Cost. (DTF 135 V 124 consid. 3.1 pag. 127 seg.; 134 I 184 consid. 1.4 pag. 188 seg. e consid. 3.2 pag. 190 seg.). 3. 3.1. Nella sua presa di posizione la Corte cantonale si limita a rinviare alle osservazioni presentate nella causa U 347/98 decisa dall'allora Tribunale federale delle assicurazioni. Essa ricorda che a livello organizzativo ognuno dei tre giudici che compongono il Tribunale delle assicurazioni \u00e8 responsabile per alcuni settori. Compete al giudice delegato stabilire se in un caso concreto sono dati gli estremi per pronunciarsi nella composizione del giudice unico o se sottoporre la questione al collegio. 3.2. Il giudice delegato, dopo averne riferito genericamente nel proprio giudizio, in sede di osservazioni paragona innanzitutto la presente controversia a molti casi analoghi impugnati dinanzi al Tribunale federale, resi in sede cantonale nella composizione monocratica. Dopo aver richiamato alcuni materiali legislativi, il giudice cantonale sottolinea che la norma non \u00e8 circoscritta a casi di routine o di scarsa rilevanza. Egli ricorda soprattutto lo sviluppo giurisprudenziale operato dalla sentenza U 347/98 del 10 ottobre 2001 dell'allora Tribunale federale delle assicurazioni e la circostanza che la LPGA non disciplina la composizione del tribunale delle assicurazioni. Nel caso concreto, il giudice delegato osserva che l'udienza con l'audizione testimoniale sarebbe servita unicamente a confermare un aspetto fattuale che il ricorrente contestava. Da qui non se ne deve escludere la competenza per giudice unico solo perch\u00e9 \u00e8 stata svolta un'udienza o perch\u00e9 \u00e8 stata richiamata ulteriore documentazione. A parer suo non si presentava nulla di rilevante e di difficile da valutare, nemmeno dal lato giuridico, persino alla luce delle numerose censure di violazione dei diritti costituzionali. 4. 4.1. L'art. 30 cpv. 1 Cost. e l'art. 6 \u00a7 1 CEDU, la cui portata \u00e8 sostanzialmente analoga, conferiscono a ogni persona il diritto a un tribunale indipendente, imparziale, costituito per legge e competente nel merito (DTF 140 I 271 consid. 8.4.1 pag. 273 seg.; 139 III 120 consid. 3.2.1 pag. 124). Queste garanzie non prescrivono ai Cantoni un'organizzazione giudiziaria o una procedura predefiniti (DTF 117 Ia 190 consid. 6a pag. 191), ma - allo scopo di evitare ogni manipolazione - impongono unicamente che una legge formale codifichi in maniera generale e astratta i principi sulla competenza, la composizione e l'organizzazione del tribunale (DTF 140 II 141 consid. 1.2 pag. 145; 129 V 335 consid. 1.3.1 pag. 338; sentenza 8C_107/2010 del 2 agosto 2010 consid. 4.1). 4.2. Giustamente il ricorrente non contesta in quanto tale la figura del giudice unico nel Tribunale delle assicurazioni del Cantone Ticino. Infatti a norma dell'art. 57 LPGA (come l'art. 73 LPP) ogni Cantone istituisce un tribunale delle assicurazioni per giudicare come istanza unica i ricorsi in materia di assicurazioni sociali. \u00c8 vero, dal 1\u00b0 gennaio 2007 (ma con effetto al 1\u00b0 gennaio 2009 e rispettivamente al 1\u00b0 gennaio 2011) la LTF impone inoltre ai Cantoni l'istituzione di tribunali superiori (art. 86 cpv. 2 LTF; sul concetto DTF 136 II 470 consid. 1.1 pag. 472 segg. con riferimenti), ma non tratta della composizione dei collegi giudicanti. Diversamente da altri casi previsti dal diritto federale (cfr. art. 440 cpv. 2 CC, art. 200 CPC, art. 19 CPP, art. 57 LAINF o art. 89 cpv. 4 LAMal), gli art. 57 e 61 LPGA non disciplinano in alcun modo la composizione del tribunale delle assicurazioni (sentenze 8C_525/2012 del 16 novembre 2012 consid. 2.2.1 e 8C_107/2010 del 2 agosto 2010 consid. 4.1). Si tratta quindi di una questione disciplinata esclusivamente dal diritto cantonale. 4.3. L'art. 49 della legge ticinese sull'organizzazione giudiziaria del 10 maggio 2006 (LOG/TI; Rl 3.1.1.1) recita: Art. 491 La Sezione di diritto pubblico [del Tribunale di appello] \u00e8 composta di 11 giudici e comprende: a) il Tribunale cantonale delle assicurazioni, composto di 3 membri, che giudica come istanza unica le contestazioni in materia di assicurazioni sociali, come pure le altre contestazioni che gli sono attribuite dalla legge; b) il Tribunale cantonale amministrativo, composto di 6 membri, che giudica quale istanza unica o di ricorso le contestazioni che gli sono attribuite dalla legge; c) la Camera di diritto tributario, composta di 3 membri, che giudica le contestazioni che le sono attribuite dalla legge. 2 Il Tribunale cantonale delle assicurazioni, il Tribunale cantonale amministrativo e la Camera di diritto tributario possono decidere nella composizione di un giudice unico le cause che non pongono questioni di principio o che non sono di rilevante importanza. 3 Riservato il capoverso precedente, il Tribunale cantonale amministrativo decide nella composizione di 3 membri. 5. 5.1. Nel Cantone Ticino gi\u00e0 la legge del 14 maggio 1914 che ha istituito il Tribunale delle assicurazioni (aggregato alla Camera civile del Tribunale di appello) stabiliva che il presidente di Camera, quale giudice unico, decideva le contestazioni non eccedenti il valore di fr. 300.- (art. 1 primo paragrafo; RVGC, sessione ordinaria primaverile 1914, seduta V del 14 maggio 1914, pag. 118 e 141). La possibilit\u00e0 di statuire a giudice unico \u00e8 stata mantenuta con la creazione del Tribunale delle assicurazioni (RVGC, sessione ordinaria autunnale 1960, seduta VIII del 6 aprile 1961, pag. 426). 5.2. Il 14 maggio 1998 il Gran Consiglio del Cantone Ticino ha accolto (RVGC, Anno 1998/1999, seduta VI: gioved\u00ec 14 maggio 1998, pomeridiana, pag. 371) la revisione legislativa che ha introdotto l'attuale normativa (consid. 4.3), al fine di permettere un giudizio monocratico per le cause gi\u00e0 risolte da consolidata giurisprudenza, per quelle che non presentano difficolt\u00e0 particolari nell'apprezzamento delle prove (ad esempio allorch\u00e9 i fatti sono stati chiariti in modo convincente da una perizia medica) o quelle nelle quali il valore di causa \u00e8 estremamente ridotto (cfr. sentenze citata U 347/98 consid. 1c e 1C_858/2013 del 21 ottobre 2014 consid. 3.2). 5.3. Con una revisione legislativa del 18 febbraio 2013 il Parlamento ticinese ha esteso il regime previsto all'art. 49 cpv. 2 LOG/TI anche alle Camere civili del Tribunale di appello (RVGC, Anno 2012/2013, seduta XLIII: luned\u00ec 18 febbraio 2013, pomeridiana, pag. 4352). Il rapporto n. 6707R del 6 febbraio 2013 della Commissione della legislazione, accettando nel principio la proposta governativa, ha precis ato come \"la composizione usuale sia quella a tre giudici (...), mentre quella monocratica resta riservata a casi minori. Nel dubbio, quando \u00e8 prevista la facolt\u00e0 potestativa del giudice unico per i casi di secondaria importanza, si dovr\u00e0 quindi deferire la controversia al collegio\". Nelle sue conclusioni la Commissione della legislazione ha ribadito che \"la competenza monocratica non mette a repentaglio una certa uniformit\u00e0 di giurisprudenza poich\u00e9 i casi che meritano una chiarificazione, un cambiamento di prassi o un apprezzamento complesso delle prove sono comunque rimesse al collegio\". 6. 6.1. Con la sentenza citata U 347/98 (pubblicata in RDAT 2002 I n. 11, pag. 190 segg.) il Tribunale federale delle assicurazioni ha concluso che la competenza del giudice unico fosse indistinta per ogni ambito giuridico, non creando quindi discriminazioni di sorta, e che l'importanza di una causa andasse riferita all'aspetto giuridico o istruttorio della medesima, mentre tale importanza non potesse dipendere n\u00e9 dal valore di causa n\u00e9 dall'interesse che la causa soggettivamente rappresenta per la parte (consid. 1c). Per quanto attiene ai criteri adottati dalla Corte cantonale, espressi ancora in questa sede (consid. 3.2), corrispondevano in larga misura a quelli predisposti dall'art. 22 cpv. 2 dell'ordinanza del 3 settembre 1975 concernente diverse commissioni di ricorso (OCDR; RU 1975 1642) secondo cui solo i ricorsi che sollevavano questioni difficili di fatto o d'apprezzamento o questioni di diritto non elucidate dovevano essere decise da un collegio di tre giudici. 6.2. Nella sentenza citata 1C_858/2013 (pubblicata in RtiD 2015 I n. 4, pag. 625 segg.) consid. 3.4 \u00e8 stata negata la competenza del giudice unico a statuire in forma monocratica per un caso di revoca della licenza di condurre della durata di un mese. Il giudizio cantonale in quel caso era compiutamente motivato su 12 pagine, dopo uno scambio di scritti, esaminava la pretesa incompatibilit\u00e0 sul cumulo di competenze dell'Ufficio circolazione e la violazione del principio ne bis in idem, nonch\u00e9 il concetto di \"distanza sufficiente\" secondo la LCStr, e si diffondeva peraltro sulla valutazione soggettiva della sanzione e sulla richiesta di poter scontare la revoca durante il periodo scelto dal ricorrente (sentenza citata 1C_858/2013 consid. 3.4.3). Ne derivava che la soluzione della causa non era evidente. Del resto risultava al Tribunale federale che il Tribunale amministrativo del Cantone Ticino, in particolare in materia edilizia e pianificatoria, decidesse nella composizione collegiale casi che incidono in maniera minore sui diritti degli interessati e facendo capo all'istituto del giudice unico soltanto per le cause analoghe a quelle previste dall'art. 108 cpv. 1 LTF. Una tale disparit\u00e0 di prassi unicamente nell'ambito di provvedimenti amministrativi di circolazione stradale non appariva pertanto giustificata (sentenza citata 1C_858/2013 consid. 3.5). 7. 7.1. Il giudizio impugnato si limita ad indicare - secondo una formulazione regolarmente utilizzata dal tribunale cantonale ticinese - l'adempimento dell'art. 49 cpv. 2 LOG/TI. Ci si potrebbe chiedere se il cittadino sia in grado di capire, ove risieda nel caso concreto la competenza del giudice unico. Visto l'esito la questione pu\u00f2 rimanere aperta. Va inoltre osservato che la circostanza che molti giudizi cantonali resi in forma monocratica siano stati impugnati in passato al Tribunale federale senza che questi abbia formulato una critica al riguardo, come rilevato dal giudice cantonale, non ha alcuna rilevanza. Infatti, il Tribunale federale non esamina d'ufficio l'applicazione dei diritti fondamentali (art. 106 cpv. 2 LTF), segnatamente la corretta composizione di un tribunale in base a norme di diritto cantonale (DTF 140 II 141 consid. 1.1 pag. 144 seg.); ora in quelle controversie i singoli ricorrenti non avevano sollevato la questione. 7.2. In concreto, l'ampiezza del giudizio cantonale \u00e8 di 30 pagine, di cui 11 in fatto e 19 in diritto. Dopo alcuni scambi allegati, anche perch\u00e9 indotti dal ricorrente, la Corte cantonale ha interpellato la Cassa di compensazione del Cantone Ticino, al fine di sapere se fossero giunte richieste di rendita, ha chiesto al Comune di domicilio del ricorrente i nomi dei funzionari incaricati e ha domandato al ricorrente se avesse ricordato il nome del funzionario incaricato. In seguito il giudice delegato ha convocato un'udienza per sentire un funzionario del comune di domicilio, sulla cui deposizione l'opponente \u00e8 stata invitata a presentare osservazioni scritte. In pendenza di causa, la Corte cantonale ha invitato l'UFAS ad esprimersi e ha chiesto ancora all'opponente informazioni sui diritti di firma di una loro dipendente. Nella parte in diritto, chiariti i poteri di firma dell'opponente, il giudizio cantonale si confronta con l'audizione del testimone e motiva, citando il dovere di collaborazione delle parti, il rifiuto di un altro testimone. Il giudice cantonale ha quindi escluso la possibilit\u00e0 per il ricorrente di rinviare la rendita AVS e negato la violazione di alcune norme della Costituzione federale e della CEDU. Da ultimo ha confermato il rifiuto dell'assunzione di ulteriori prove. 7.3. Gi\u00e0 solo dalla breve esposizione dello svolgimento del processo in sede cantonale risulta chiaramente che non v'era spazio per decidere a giudice unico e questo indipendentemente dalla questione se si applicano i principi della giurisprudenza scaturente dalle sentenze citate U 347/98 oppure 1C_858/2013. Al di l\u00e0 del carattere indiziario del procedimento derivante da una carenza probatoria e da dichiarazioni contrastanti delle parti, la Corte cantonale ha compiuto un'istruttoria sostanziale e a largo raggio. Essa non si \u00e8 limitata a fondare il proprio giudizio sulle prove documentali agli atti o su qualche breve informazione scritta. \u00c8 vero, l'indizione di un'udienza, specialmente se richiesta fondandosi sull'art. 6 CEDU, presa a s\u00e9 stante, non \u00e8 un motivo per dover deferire la causa al collegio, ma in concreto il giudice delegato, volendo statuire in forma monocratica, ha manifestamente oltrepassato le proprie prerogative, cadendo nell'arbitrio. La questioni giuridiche diffusamente trattate nel giudizio cantonale non sono inoltre propriamente di secondaria importanza al punto da giustificare una risoluzione del litigio per giudice unico. 7.4. In realt\u00e0, perch\u00e9 vi sia una decisione collegiale, \u00e8 sufficiente un'importanza di natura fattuale o giuridica, non dovendo essere necessariamente di principio. In caso contrario il sistema ne risulterebbe completamente sovvertito e, come \u00e8 stato in concreto, frutto di un'interpretazione arbitraria. Del resto \u00e8 opportuno ricordare che per volont\u00e0 espressa del legislatore ticinese la composizione monocratica a norma dell'art. 49 cpv. 2 LOG/TI (e dell'art. 48b cpv. 2 numero 3 LOG/TI) \u00e8 soltanto una possibilit\u00e0 e non \u00e8 la forma \"usuale\" (consid. 5.3). Questo aspetto emerge anche dall'organizzazione delle Camere civili, le quali prevedono alcune mansioni imperative per giudice unico (cfr. art. 48 e art. 48b cpv. 1 lett. a LOG). 7.5. Essendo gi\u00e0 arbitraria l'emanazione di una decisione per giudizio unico secondo gli stessi criteri sviluppati dalla Corte cantonale (consid. 3.2) e ritenuti conformi alla Costituzione federale nella sentenza citata U 347/98, non \u00e8 pi\u00f9 necessario esaminare se gli stessi siano lesivi di disposti costituzionali o convenzionali (consid. 2.2). 8. 8.1. Ne segue che il ricorso deve essere accolto, il giudizio impugnato annullato e la causa rinviata al Tribunale delle assicurazioni del Cantone Ticino perch\u00e9 decida nuovamente nella sua composizione ordinaria di tre giudici del Tribunale di appello. 8.2. Viste le circostanze si rinuncia a porre le spese giudiziarie e un'indennit\u00e0 per ripetibili a carico dell'opponente, che non si \u00e8 peraltro nemmeno espressa sulla composizione della Corte cantonale e vede il ricorso accolto per motivi indipendenti dalla sua volont\u00e0 (art. 66 cpv. 1 seconda frase LTF; DTF 134 I 184 consid. 6.3 pag. 198). Lo Stato del Cantone Ticino pu\u00f2 essere dispensato dal pagamento delle spese (art. 66 cpv. 4 LTF). Dovr\u00e0 tuttavia versare un'indennit\u00e0 per ripetibili, a cui va imputata l'errata composizione del tribunale (art. 66 cpv. 3 LTF). ", "ruling": "Per questi motivi, il Tribunale federale pronuncia: 1. Il ricorso \u00e8 accolto. Il giudizio emanato il 22 agosto 2014 dal Tribunale delle assicurazioni del Cantone Ticino \u00e8 annullato e la causa gli \u00e8 rinviata per nuova decisione. 2. Non si prelevano spese giudiziarie. 3. Lo Stato del Cantone Ticino verser\u00e0 al ricorrente la somma di fr. 2'800.- a titolo di ripetibili. 4. Comunicazione alle parti, al Tribunale delle assicurazioni del Cantone Ticino e all'Ufficio federale delle assicurazioni sociali. ", "judgment": ["approval"]}
{"id": 72169, "text": "Fatti: A. Con sentenza del 15 ottobre 2019, la Corte dei reclami penali del Tribunale d'appello del Cantone Ticino (CRP) ha respinto nella misura della sua ammissibilit\u00e0 un reclamo presentato da A._ contro un decreto di non luogo a procedere emanato dal Procuratore pubblico nell'ambito di un procedimento penale dipendente da una sua denuncia per i reati di falsit\u00e0 in documenti e di falsa testimonianza. B. Con sentenza 6B_1337/2019 del 9 dicembre 2019 il Tribunale federale ha dichiarato inammissibile un ricorso di A._ del 21 novembre 2019 contro la sentenza della CRP. Ha in particolare rilevato che la ricorrente, quale accusatrice privata, non aveva motivato le sue pretese civili ai sensi dell'art. 81 cpv. 1 lett. b n. 5 LTF, ci\u00f2 che comportava il diniego della sua legittimazione ricorsuale nel merito. C. Il 28 febbraio 2020 A._ ha chiesto la revisione della citata sentenza del Tribunale federale. L'istante ha invocato quale motivo di revisione l'art. 121 lett. d LTF. Non sono state chieste osservazioni sul gravame. ", "legal_area": "penal_law", "date": 2020, "link": "https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=18&from_date=21.03.2020&to_date=09.04.2020&sort=relevance&insertion_date=&top_subcollection_aza=all&query_words=&rank=172&azaclir=aza&highlight_docid=aza%3A%2F%2F01-04-2020-6F_9-2020&number_of_ranks=345", "considerations": "Diritto: 1. Le sentenze del Tribunale federale passano in giudicato il giorno in cui sono pronunciate (art. 61 LTF). Un nuovo esame della controversia alla base della sentenza del Tribunale federale \u00e8 di principio escluso. Questa Corte pu\u00f2 rivenire sui suoi giudizi soltanto quando \u00e8 dato uno dei motivi di revisione elencati in modo esaustivo agli art. 121-123 LTF. La domanda di revisione deve invocare uno di questi motivi o perlomeno indicare le circostanze ad esso riconducibili. L'esistenza o meno di un motivo di revisione non \u00e8 questione di ammissibilit\u00e0, ma concerne l'esame di merito. Cionondimeno, la domanda deve essere motivata conformemente alle esigenze previste dall'art. 42 cpv. 1 e 2 LTF (sentenza 6F_42/2018 del 29 gennaio 2019 consid. 2 e rinvio). 2. 2.1. L'istante invoca il motivo di revisione dell'art. 121 lett. d LTF. Rimprovera al Tribunale federale di essersi espresso solo su una parte della sua denuncia penale. Sostiene inoltre di avere esposto le sue pretese civili in una lettera del 12 agosto 2019 al Ministero pubblico del Cantone di Lucerna, riguardante un procedimento penale pendente dinanzi a tale autorit\u00e0, rilevando di avere comunque fatto riferimento a detto procedimento nel ricorso del 21 novembre 2019 al Tribunale federale. 2.2. La domanda di revisione fondata sul motivo di revisione dell'art. 121 lett. d LTF deve essere depositata presso il Tribunale federale entro 30 giorni dalla notificazione del testo integrale della sentenza (art. 124 cpv. 1 lett. b LTF; sentenze 4F_2/2019 del 28 febbraio 2019 consid. 1.2 e 4F_15/2017 del 30 novembre 2017 consid. 3.1). La sentenza 6B_1337/2019 del 9 dicembre 2019 \u00e8 stata notificata alla ricorrente il 20 dicembre 2019. La domanda in esame (del 28 febbraio 2020) sembra quindi tardiva. Visto l'esito del gravame, la questione pu\u00f2 comunque essere lasciata indecisa. 2.3. Giusta l'art. 121 lett. d LTF, la revisione di una sentenza del Tribunale federale pu\u00f2 essere domandata se il Tribunale, per svista, non ha tenuto conto di fatti rilevanti che risultano dagli atti. Questo motivo di revisione concerne il caso in cui il Tribunale federale ha statuito fondandosi su uno stato di fatto incompleto o diverso da quello che risultava dall'incarto. La svista implica un errore e consiste nel misconoscimento o nel travisamento di un fatto o di un documento. Deve riferirsi al contenuto stesso del fatto, rispettivamente alla sua percezione da parte del tribunale, non al suo apprezzamento giuridico (sentenza 4F_15/2017, citata, consid. 2.1). 2.4. Rimproverando al Tribunale federale di non essersi espresso su tutti i fatti oggetto della denuncia penale, in particolare per quanto concerne il reato di falsa testimonianza, l'istante disattende che con la sentenza 6B_1337/2019 del 9 dicembre 2019 il Tribunale federale ha dichiarato inammissibile il ricorso e non \u00e8 quindi entrato nel merito dello stesso. Il Tribunale federale ha rilevato che il gravame non adempiva le esigenze di motivazione dell'art. 42 cpv. 2 LTF, segnatamente riguardo alle pretese civili della ricorrente in relazione con i reati prospettati. Con l'esposta argomentazione, l'istante non invoca quindi un valido motivo di revisione ai sensi dell'art. 121 lett. d LTF, ma si limita a rimettere in discussione in modo generico la sentenza 6B_1337/2019 del Tribunale federale. Ad ogni modo, non \u00e8 ravvisabile un motivo di revisione nel fatto che il Tribunale federale si sia rifiutato di eseguire un esame di merito del ricorso per motivi di natura procedurale, lasciando quindi indecise determinate richieste della ricorrente (sentenza 6F_42/2018, citata, consid. 4.2). La revisione non \u00e8 data per correggere un'asserita violazione del diritto, come pu\u00f2 essere il caso se il Tribunale federale a torto non \u00e8 entrato nel merito di un ricorso (DTF 122 II 17 consid. 3; sentenza 6F_42/2018, citata, consid. 4.2 e rinvio). 2.5. Quanto all'affermazione secondo cui l'istante avrebbe esposto le sue pretese civili in uno scritto al Ministero pubblico lucernese relativo ad un altro procedimento penale, nella sentenza 6B_1337/2019 il Tribunale federale ha precisato che nella nozione di \"pretese civili\" ai sensi dell'art. 81 cpv. 1 lett. b n. 5 LTF rientravano soltanto le pretese derivanti direttamente dai reati di falsit\u00e0 in documenti e di falsa testimonianza concretamente oggetto del procedimento penale sfociato nel decreto di non luogo a procedere. Il Tribunale federale ha rilevato che simili pretese non erano sostanziate n\u00e9 motivate in modo conforme alle esigenze dell'art. 42 cpv. 2 LTF nell'atto di ricorso. Non \u00e8 di conseguenza determinante sotto il profilo dell'ammissibilit\u00e0 del ricorso esperito al Tribunale federale che la ricorrente abbia avanzato delle richieste di risarcimento in altre procedure penali. La questione della legittimazione a ricorrere in questa sede giusta l'art. 81 cpv. 1 lett. b n. 5 LTF costituisce una questione di diritto che concerne l'ammissibilit\u00e0 del ricorso in materia penale e che il Tribunale federale esamina liberamente (cfr. sentenza 6B_972/2019 del 9 ottobre 2019 consid. 3.3 e riferimento). Anche su questo aspetto, l'istante non sostanzia quindi alcun motivo di revisione giusta l'art. 121 lett. d LTF. 3. Ne segue che la domanda di revisione deve essere respinta. Le spese giudiziarie seguono la soccombenza e sono pertanto poste a carico dell'istante (art. 66 cpv. 1 LTF). ", "ruling": "Per questi motivi, il Tribunale federale pronuncia: 1. La domanda di revisione \u00e8 respinta. 2. Le spese giudiziarie di fr. 800.-- sono poste a carico dell'istante. 3. Comunicazione alle parti e alla Corte dei reclami penali del Tribunale d'appello del Cantone Ticino. ", "judgment": ["dismissal"]}
{"id": 76365, "text": "Fatti: A. Con precetto esecutivo 22 agosto 2014 dell'Ufficio di esecuzione di Lugano, la Confederazione Svizzera ha escusso A._ per l'incasso dell'imposta federale diretta 2008 sulle prestazioni in capitale, ammontante a fr. 3'607.05, pi\u00f9 interessi. In data 26 ottobre 2015, il Giudice di pace del Circolo di Lugano Est ha rigettato in via definitiva l'opposizione sollevata dall'escussa, ponendo le spese e un'indennit\u00e0 ripetibile a carico della medesima. B. La Camera di esecuzione e fallimenti del Tribunale di appello del Cantone Ticino, adita da A._ con reclamo 16 novembre 2015, ha respinto il gravame con la qui impugnata sentenza 11 marzo 2016. C. A._ (qui di seguito: ricorrente) insorge contro il citato giudizio cantonale avanti al Tribunale federale con ricorso sussidiario in materia costituzionale 2 maggio 2016. Chiede che il giudizio cantonale sia accertato nullo rispettivamente annullato. Con allegato 30 maggio 2016, la ricorrente postula altres\u00ec la concessione dell'assistenza giudiziaria. Non sono state chieste determinazioni. ", "legal_area": "civil_law", "date": 2016, "link": "https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=31&from_date=03.12.2016&to_date=22.12.2016&sort=relevance&insertion_date=&top_subcollection_aza=all&query_words=&rank=303&azaclir=aza&highlight_docid=aza%3A%2F%2F08-12-2016-5D_71-2016&number_of_ranks=445", "considerations": "Diritto: 1. 1.1. Decisioni in tema di rigetto definitivo dell'opposizione possono fare l'oggetto di un ricorso in materia civile (art. 72 cpv. 2 lett. a LTF; DTF 133 III 399 consid. 1.2) qualora il valore di lite raggiunga fr. 30'000.-- (art. 74 cpv. 1 lett. b LTF; DTF 133 III 399 consid. 1.3). Se - come nel presente caso - quest'ultimo requisito non \u00e8 adempiuto, il ricorso in materia civile \u00e8 ammissibile se solleva una questione di diritto di importanza fondamentale (art. 74 cpv. 2 lett. a LTF). La ricorrente non pretende che ci\u00f2 sia il caso. A ragione ha adito la via del ricorso sussidiario in materia costituzionale (art. 113 segg. LTF), la cui ammissibilit\u00e0 non pone problemi, siccome il gravame \u00e8 stato interposto tempestivamente (art. 117 combinato con l'art. 100 cpv. 1 e con l'art. 46 cpv. 1 lett. a LTF) dalla parte soccombente in sede cantonale (art. 115 LTF) contro una decisione finale (art. 117 combinato con l'art. 90 LTF; DTF 133 III 399 consid. 1.4) pronunciata dall'autorit\u00e0 ticinese di ultima istanza (art. 114 con rinvio all'art. 75 LTF). 1.2. Si pone il problema della rappresentanza della ricorrente da parte dell'avv. B._. Quest'ultima \u00e8 stata sospesa dall'esercizio dell'avvocatura con effetto dal 15 ottobre 2016 al 15 aprile 2017; attualmente, ella non \u00e8 pertanto valido rappresentante della ricorrente. Si tratta, certo, di un fatto nuovo, intervenuto successivamente alla decisione impugnata, e addirittura all'inoltro del ricorso; tuttavia, visto che \u00e8 fatto suscettibile di esplicare effetti sulla ricevibilit\u00e0 del gravame, di esso va eccezionalmente tenuto conto (art. 99 cpv. 1 LTF; DTF 136 III 123 consid. 4.4.3; BERNARD CORBOZ, in Commentaire de la LTF, 2a ed. 2014, n. 20 ad art. 99 LTF). Secondo dottrina e giurisprudenza, gli atti processuali compiuti dal falsus procurator sono nulli ex tunce non vengono tenuti in alcuna considerazione (LAURENT MERZ, in Basler Kommentar, Bundesgerichtsgesetz, 2a ed. 2011, n. 43 ad art. 40 LTF; JEAN-FRAN\u00c7OIS POUDRET, Commentaire de la loi f\u00e9d\u00e9rale d'organisation judiciaire, vol. I, 1990, pag. 159 seg.). Questa conseguenza appare ovvia nel caso in cui il rappresentante fosse sin dall'inizio privo di legittimazione: trascorso senza esito un termine per sanare il vizio (art. 42 cpv. 5 LTF; FLORENCE AUBRY GIRARDIN, in Commentaire de la LTF, 2a ed. 2014, n. 58 ad art. 42 LTF; n.13 ad art. 40 LTF), l'allegato da lui redatto e inoltrato verr\u00e0 estromesso dall'incarto, ed il ricorso considerato inammissibile. Per contro, qualora la legittimazione del rappresentante venga meno in corso di procedura - ad esempio a seguito della revoca del mandato da parte del cliente -, non vi \u00e8 ragione evidente per negare ogni validit\u00e0 ad atti processuali compiuti fino a quel momento: ne \u00e8 corollario l'obbligo, per il nuovo patrocinatore, rispettivamente per la parte stessa, di riprendere l'incarto nello stato in cui esso si \u00e8 sviluppato in precedenza sotto la gestione del suo predecessore. Il presente caso presenta una forte similitudine con la revoca del mandato pendente ricorso e va allora trattato in maniera analoga. Di conseguenza, va ritenuto preliminarmente che - sotto ovvia riserva dell'adempimento dei requisiti di motivazione esaminati di seguito - il ricorso formulato dall'avv. B._ a nome e per conto della ricorrente permane valido. Per contro, a partire dal 15 ottobre 2016 l'avv. B._ non rappresenta pi\u00f9 A._; la presente decisione verr\u00e0 pertanto intimata alla ricorrente personalmente (POUDRET, op. cit., pag. 160). Non sussistendo per la ricorrente alcuna ulteriore incombenza processuale, ci si pu\u00f2 esimere dall'assegnarle un termine al fine di determinarsi sull'opportunit\u00e0 di designare un nuovo patrocinatore e si pu\u00f2 invece procedere con l'esame del ricorso. 1.3. Con il medesimo allegato ricorsuale, la ricorrente insorge contro altre due decisioni dell'autorit\u00e0 giudiziaria superiore cantonale, aventi per oggetto il rigetto definitivo della sua opposizione contro due ulteriori precetti esecutivi fatti spiccare dall'ente pubblico. Come gi\u00e0 in sede cantonale, anche avanti al Tribunale federale le tre decisioni sono trattate in tre procedimenti separati. La loro congiunzione, chiesta dalla ricorrente in virt\u00f9 della loro \"stretta interdipendenza\", non appare infatti opportuna, posto che le decisioni non traggono origine dalla medesima fattispecie, le parti non sono le medesime, e le obiezioni sollevate, seppur tutte di natura processuale, poggiano su motivazioni diverse (art. 71 LTF in relazione con l'art. 24 cpv. 2 PC; DTF 131 V 59 consid. 1 con rinvio). 1.4. Con un ricorso sussidiario in materia costituzionale pu\u00f2 unicamente essere censurata la violazione di diritti costituzionali (art. 116 LTF). Il Tribunale federale esamina la violazione di questi diritti soltanto se la parte ricorrente ha sollevato e motivato tale censura (art. 117 LTF combinato con l'art. 106 cpv. 2 LTF). Ci\u00f2 significa che essa deve spiegare in modo chiaro e dettagliato, alla luce dei considerandi della sentenza impugnata, in che misura sarebbero stati violati diritti costituzionali (DTF 134 II 244 consid. 2.2). Il Tribunale federale fonda la sua sentenza sui fatti stabiliti dall'autorit\u00e0 inferiore, che pu\u00f2 rettificare o completare d'ufficio se il loro accertamento \u00e8 avvenuto in violazione del diritto ai sensi dell'art. 116 LTF (art. 118 cpv. 1 e 2 LTF). 2. 2.1. Il Tribunale di appello, richiamati i principi processuali e sostanziali applicabili e riassunto il giudizio di prima sede, ha in primo luogo confutato la censura di nullit\u00e0 della decisione del Giudice di pace a causa della pretesa incapacit\u00e0 di stare in lite della Confederazione Svizzera e del difetto di legittimazione del suo rappresentante: spiegati, con dovizia di rimandi dottrinali e alle norme di diritto pubblico applicabili, la nozione di corporazione di diritto pubblico e la sua pertinenza alla Confederazione nonch\u00e9 il potere della Divisione delle contribuzioni del Cantone Ticino/Ufficio esazione e condoni quale autorit\u00e0 competente per l'incasso dell'imposta federale diretta, il Tribunale di appello ha ricordato che nessuna procura andava prodotta, essendo essa necessaria solo in presenza di una rappresentanza contrattuale e che il firmatario dell'istanza di rigetto dell'opposizione era debitamente autorizzato, per concludere che dal punto di vista dei presupposti processuali, il giudizio del Giudice di pace non era in alcun modo carente. 2.2. Come anticipato (supra consid. 1.3), la ricorrente propone il medesimo allegato ricorsuale per i tre incarti che la concernono, senza darsi la pena di distinguere quali obiezioni e censure siano dirette contro quale decisione. Sussistono fieri dubbi che tale modo di procedere sia conforme alle esigenze di precisione e chiarezza richieste dai combinati art. 117 e 106 cpv. 2 LTF, e che di conseguenza il gravame meriti di essere esaminato nel merito; la questione pu\u00f2 rimanere indecisa, poich\u00e9 il ricorso - come si vedr\u00e0 - va comunque respinto (nella misura della sua ammissibilit\u00e0). Avanti al Tribunale federale, la ricorrente non contesta la capacit\u00e0 di stare in lite della Confederazione. Per contro, ella persiste a obiettare che nessuna procura sarebbe mai stata prodotta assieme all'istanza di rigetto dell'opposizione. Inoltre, le \"unit\u00e0 amministrative\" deputate a rappresentare la Confederazione, segnatamente l'Ufficio esazione e condoni in subdelega del Cantone Ticino, sarebbero sprovviste di personalit\u00e0 giuridica, e non potrebbero essere paragonate al consiglio di amministrazione di una societ\u00e0 anonima. 2.3. Riguardo alla capacit\u00e0 di essere parte e alla capacit\u00e0 processuale della Confederazione nonch\u00e9 alla rappresentanza di essa a cura del Cantone Ticino - e per esso della Divisione delle contribuzioni/Ufficio esazione e condoni -, la ricorrente formula critiche generiche e superficiali, senza veramente confrontarsi con la dovuta puntualit\u00e0 (combinati art. 117 e 106 cpv. 2 LTF; supra consid. 1.4) con le dettagliate e documentate considerazioni del Tribunale di appello. Non discute in particolare l'assunto che una procura sia necessaria solo in caso di rappresentanza contrattuale, mentre l'affermazione secondo cui il Cantone avrebbe dovuto esibire anche evidenza documentale che esso ha validamente delegato l'Ufficio esazione e condoni \u00e8 doppiamente inammissibile: nuova, non revoca motivatamente in dubbio la sufficienza delle basi legali menzionate dai Giudici cantonali, n\u00e9 spiega quale ulteriore evidenza potesse essere richiesta. La critica ricorsuale rivolta contro il riferimento al consiglio di amministrazione della societ\u00e0 anonima - che i Giudici cantonali hanno peraltro addotto a mero titolo esemplificativo - non fa menzione di una norma disattesa di rango costituzionale, n\u00e9 di una disposizione legale di altro rango che sarebbe stata applicata in maniera lesiva del divieto dell'arbitrio. Contrariamente a quanto asserisce la ricorrente, l'eventuale errata applicazione di norme di rango legislativo non rende la decisione impugnata automaticamente arbitraria. Le censure di natura processuale sollevate dalla ricorrente contro il modo di procedere della Confederazione si appalesano di conseguenza inammissibili. 3. Nel merito, la ricorrente eccepisce la prescrizione della pretesa fiscale. 3.1. Il Tribunale di appello ha rigettato l'eccezione di prescrizione prevista invero all'art. 81 cpv. 1 LEF. Ha ribadito quanto gi\u00e0 constatato dal Giudice di pace, ovvero che la societ\u00e0 assicurativa che gestiva gli averi previdenziali della ricorrente aveva emesso il relativo conteggio il 1\u00b0 gennaio 2008, precisando che la sua prestazione di vecchiaia veniva a scadere in quella data. Questi fatti cadono nel periodo fiscale (anno civile, art. 40 cpv. 1 LT [ recte : LIFD]) 2008. Poich\u00e9 giusta l'art. 120 cpv. 1 LIFD (RS 642.11) la prescrizione quinquennale del diritto di tassare inizia a decorrere dalla fine del periodo fiscale pertinente, essa ha iniziato a decorrere il 31 dicembre 2008 per scadere il 31 dicembre 2013. Ne ha concluso che il diritto di tassare non era prescritto al momento in cui la decisione di tassazione \u00e8 stata emessa (il 24 maggio 2013). 3.2. La ricorrente, nata il 10 dicembre 1943, pretende che in quella medesima data dell'anno 2007 sarebbe maturato il suo diritto al capitale previdenziale. L'art. 193 cpv. 1 LT fa decorrere la prescrizione dalla fine del periodo fiscale; pertanto, il termine quinquennale di prescrizione decorrerebbe dalla fine dell'anno 2007, sicch\u00e9 la pretesa fiscale era gi\u00e0 prescritta quando \u00e8 stata emessa la decisione di tassazione (il 24 maggio 2013). Il giudizio impugnato violerebbe \"il chiaro ed inequivocabile testo dell'art. 193 cpv. 1 LT\" e sarebbe sprovvisto di qualsivoglia \"supporto logico-normativo\"; esso configurerebbe pertanto un'arbitraria applicazione del diritto cantonale. Inoltre, esso poggerebbe anche su una violazione del diritto della ricorrente ad una decisione motivata, non avendo i Giudici cantonali addotto le ragioni alla base della propria conclusione n\u00e9 tenuto conto delle sue obiezioni. 3.3. Va in primo luogo respinta con decisione la censura di violazione del diritto della ricorrente ad una decisione motivata (art. 29 cpv. 2 Cost.; sul concetto v. DTF 141 III 28 consid. 3.2.4 con rinvii) : il riassunto della motivazione della sentenza impugnata (supra consid. 3.1) lascia chiaramente trasparire il ragionamento seguito dall'autorit\u00e0 giudiziaria cantonale ed ha permesso senz'altro alla ricorrente di formulare le proprie censure. Nel merito, poi, questo ragionamento non pare scaturire da un'applicazione arbitraria delle norme cantonali invocate (rispettivamente delle norme federali, peraltro neppure invocate) : certo non \u00e8 inficiato dalle apodittiche e generiche considerazioni ricorsuali riferite all'asseritamente chiaro e inequivocabile testo di legge, o all'assenza di un non meglio precisato \"supporto logico-normativo\". Comunque, constatato in fatto dalla Corte cantonale - sulla scorta di un corrispondente conteggio della societ\u00e0 assicurativa - che la prestazione previdenziale della ricorrente era venuta a scadenza il 1\u00b0 gennaio 2008, e posto che tale data cade senza possibile discussione nell'anno civile 2008, a sua volta periodo fiscale determinante, era arduo per l'autorit\u00e0 inferiore giungere ad una conclusione diversa da quella qui impugnata. Nei ridotti limiti della sua ricevibilit\u00e0, l'eccezione di prescrizione della pretesa fiscale \u00e8 infondata. 4. Il ricorso si rivela, in conclusione, infondato nella ridotta misura della sua ammissibilit\u00e0. Manifestamente privo di possibilit\u00e0 di successo sin dall'inizio, per il presente gravame non pu\u00f2 essere concesso alla ricorrente il beneficio dell'assistenza giudiziaria (art. 64 cpv. 1 LTF). Tassa e spese di giudizio restano pertanto a carico della ricorrente (art. 66 cpv. 1 LTF), ma possono essere ridotte in considerazione della sua situazione economica palesemente difficile. ", "ruling": "Per questi motivi, il Tribunale federale pronuncia: 1. La domanda di congiunzione delle cause 5D_70/2016, 5D_71/2016 e 5D_72/2016 \u00e8 respinta. 2. Nella misura in cui \u00e8 ammissibile, il ricorso \u00e8 respinto. 3. La domanda di assistenza giudiziaria della ricorrente \u00e8 respinta. 4. Le spese giudiziarie di fr. 300.-- sono poste a carico della ricorrente. 5. Comunicazione alle parti e alla Camera di esecuzione e fallimenti del Tribunale d'appello del Cantone Ticino. ", "judgment": ["dismissal"]}
{"id": 71643, "text": "Fatti: A. L'8 settembre 2017 A._, nato nel 1955, carpentiere dipendente e perci\u00f2 assicurato presso l'INSAI, \u00e8 caduto da un tetto e ha riportato un trauma contusivo-distorsivo alla spalla destra. L'INSAI ha assunto il caso. Tuttavia, con decisione del 22 gennaio 2019, confermata su opposizione il 5 aprile 2019, l'INSAI ha negato il diritto a una rendita a fronte di un grado di invalidit\u00e0 inferiore alla soglia minima legale e ha assegnato un'indennit\u00e0 per menomazione dell'integrit\u00e0 (IMI) del 15%. B. Con giudizio del 20 novembre 2019 il Tribunale delle assicurazioni del Cantone Ticino ha accolto il ricorso di A._, ha annullato la decisione su opposizione e ha condannato l'INSAI a versare all'assicurato una rendita di invalidit\u00e0 del 12%. C. L'INSAI presenta un ricorso in materia di diritto pubblico al Tribunale federale chiedendo l'annullamento del giudizio cantonale e la conferma della decisione su opposizione. Chiamati ad esprimersi sul ricorso A._ ha postulato la reiezione del ricorso, mentre la Corte cantonale rinuncia a presentare osservazioni. ", "legal_area": "social_law", "date": 2020, "link": "https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=41&from_date=09.06.2020&to_date=28.06.2020&sort=relevance&insertion_date=&top_subcollection_aza=all&query_words=&rank=402&azaclir=aza&highlight_docid=aza%3A%2F%2F10-06-2020-8C_9-2020&number_of_ranks=482", "considerations": "Diritto: 1. 1.1. Il ricorso in materia di diritto pubblico pu\u00f2 essere presentato per violazione del diritto, conformemente a quanto stabilito dagli art. 95 e 96 LTF. L'accertamento dei fatti pu\u00f2 venir censurato solo se \u00e8 stato svolto in modo manifestamente inesatto o in violazione del diritto ai sensi dell'art. 95 LTF e se l'eliminazione del vizio pu\u00f2 essere determinante per l'esito del procedimento (art. 97 cpv. 1 e 105 cpv. 1 e 2 LTF). Se, tuttavia, il ricorso \u00e8 presentato contro una decisione d'assegnazione o rifiuto di prestazioni pecuniarie dell'assicurazione militare o dell'assicurazione contro gli infortuni - come nel caso concreto - pu\u00f2 essere censurato qualsiasi accertamento inesatto o incompleto dei fatti giuridicamente rilevanti (art. 97 cpv. 2 LTF); il Tribunale federale in tal caso non \u00e8 vincolato dall'accertamento dei fatti operato dall'autorit\u00e0 inferiore (art. 105 cpv. 3 LTF). 1.2. Pur applicando d'ufficio il diritto (art. 106 cpv. 1 LTF), tenuto conto dell'esigenza di motivazione posta dall'art. 42 cpv. 1 e 2 LTF, il Tribunale federale esamina solamente le censure sollevate, mentre non \u00e8 tenuto a vagliare, come lo farebbe un'autorit\u00e0 di prima istanza, tutte le questioni giuridiche che si pongono, se queste ultime non sono (pi\u00f9) discusse in sede federale (DTF 144 V 388 consid. 2 pag. 394). 2. Oggetto del contendere \u00e8 sapere soltanto se il Tribunale cantonale delle assicurazioni abbia violato il diritto federale, concedendo una rendita di invalidit\u00e0 all'assicurato. 3. 3.1. Per quanto attiene al reddito da valido il Tribunale cantonale delle assicurazioni ha confermato la bont\u00e0 della decisione su opposizione, che aveva fissato lo stesso a fr. 69'156.-. La Corte cantonale non ha considerato, come pretendeva l'assicurato, l'indennit\u00e0 per inconvenienze. I giudici cantonali hanno quindi concluso per un salario da valido di fr. 69'150.-. 3.2. L'assicuratore ricorrente afferma che non capisce come mai la Corte cantonale sia giunta a una cifra leggermente inferiore, pur confermando su questo punto la decisione su opposizione. Il ricorrente ritiene vada corretto l'importo. 3.3. N\u00e9 l'opponente n\u00e9 la Corte cantonale si esprimono esplicitamente su quest'aspetto. 3.4. Bisogna concludere che si tratta effettivamente di una svista manifesta della Corte cantonale. I giudici ticinesi non hanno dato alcuna indicazione, perch\u00e9 il salario senza invalidit\u00e0 dovesse essere arrotondato alla decina inferiore. Il salario senza invalidit\u00e0 \u00e8 quindi di fr. 69'156.-. 4. 4.1. Il Tribunale cantonale delle assicurazioni ha riferito che l'assicuratore ha quantificato in fr. 67'406.- il reddito da invalido, facendo capo alla tabella RSS TA1 2016, media totale, livello 1, uomini, aggiornato al 2018. Richiamata la prassi federale e cantonale, la Corte cantonale ha rinviato al giudizio 35.2019.25 del 5 settembre 2019, passato in giudicato, che ha censurato il cambiamento di prassi dell'INSAI consistente nel non pi\u00f9 applicare dal 1\u00b0 gennaio 2019 la deduzione dal reddito da invalido per limitazioni derivanti dal danno alla salute. Richiamati alcuni casi analoghi, i giudici ticinesi hanno applicato una deduzione del 10%. 4.2. L'assicuratore ricorrente ritiene che il giudizio impugnato si limita a rinviare a casi precedenti. Il fatto per\u00f2 che l'amministrazione in passato abbia valutato la deduzione troppo largamente non la lega con riferimento ad altre fattispecie. Il ricorrente fa valere una violazione del diritto federale, nella misura in cui la Corte cantonale abbia applicato la decurtazione per gli impedimenti fisici. Censura anche una violazione del diritto di essere sentito per carente motivazione. L'assicuratore sottolinea la situazione medica dell'opponente e rileva che non avrebbe nessuna limitazione sia per quanto attiene alla posizione seduta e in piedi e a libera scelta sia per gli spostamenti tranne il salire e scendere le scale a pioli, che pu\u00f2 essere fatto di rado. Il ricorrente osserva che la giurisprudenza ha gi\u00e0 avuto modo di chiarire che le limitazioni funzionali che sono gi\u00e0 state prese in conto nei profili relativi all'esigibilit\u00e0 non devono essere considerate una seconda volta con riferimento alla deduzione dal salario da invalido. In via sussidiaria, l'assicuratore ricorrente osserva che la deduzione del 10% sarebbe in ogni caso eccessiva, siccome tale scelta \u00e8 stata applicata in casi ben pi\u00f9 gravi rispetto alla fattispecie. 4.3. L'opponente rimprovera all'assicuratore un atteggiamento contraddittorio, poich\u00e9 dopo aver riconosciuto in molti casi la deduzione sul diritto da invalido, ora pretende di non applicare pi\u00f9 la decurtazione. L'assicurato sottolinea che l'attivit\u00e0 di riferimento (semplice e ripetitiva) non tiene conto della limitazione medica concreta. \u00c8 proprio la decisione su opposizione dell'INSAI ad essere inusuale, che si rifiuta di concedere ogni deduzione analogamente all'applicazione delle DAP, ormai abbandonate dall'INSAI, soprattutto se si pensa che le DAP erano state introdotte successivamente alla deduzione sul salario da invalido. 4.4. 4.4.1. Se un reddito da invalido \u00e8 stabilito in base ai dati statistici, bisogna chiedere se tale ammontare non debba subire una riduzione. L'influsso di tutti i fattori sul reddito (limitazioni relative al danno alla salute, et\u00e0, anni di servizio, nazionalit\u00e0/tipo di permesso di residenza e grado di occupazione) deve essere valutato nel suo insieme considerando tutte le circostanze del caso concreto, facendo corretto uso del proprio potere di apprezzamento, senza che occorra procedere a una quantificazione separata di ogni fattore di riduzione. In ogni caso, la riduzione non deve superare il 25% (DTF 135 V 297 consid. 5.2 pag. 301; 134 V 322 consid. 5.2 pag. 327 seg.; 126 V 75 consid. 5b/bb pag. 80). 4.4.2. La questione se nel principio occorra o no provvedere a una riduzione del salario statistico \u00e8 un aspetto giuridico esaminabile liberamente dal Tribunale federale (DTF 137 V 71 consid. 5.1 pag. 72; sentenza 8C_652/2008 dell'8 maggio 2009 consid. 4, non pubblicato in DTF 135 V 297). Per contro, l'ammontare della riduzione applicata nel caso concreto \u00e8 una tipica questione di apprezzamento. L'esercizio del potere di apprezzamento non \u00e8 un motivo di ricorso al Tribunale federale (DTF 143 V 369 consid. 5.4.1 pag. 379), se non nel caso in cui ci\u00f2 dovesse configurare una violazione del diritto federale. Tale eventualit\u00e0 si realizza se il giudice di grado precedente ha esercitato il proprio potere di apprezzamento, commettendo un eccesso positivo (\"Ermessens\u00fcberschreitung\") o negativo (\"Ermessensunterschreitung\") del proprio potere di apprezzamento oppure abusando di tale potere (\"Ermessensmissbrauch\"), lasciandosi guidare da criteri estranei allo spirito della legge o ignorando principi generali riconosciuti come il divieto dell'arbitrio, il principio della buona fede o della proporzionalit\u00e0 (DTF 137 V 71 consid. 5.1 pag. 72 seg.; 132 V 393 consid. 3.3 pag. 399). 4.4.3. Diversamente dal potere cognitivo del Tribunale federale, quello del tribunale delle assicurazioni (art. 57 LPGA) non \u00e8 limitato all'esame di violazioni del diritto (compresi l'eccesso e l'abuso di apprezzamento), ma si estende anche alla valutazione dell'opportunit\u00e0 della decisione amministrativa (\"Angemessenheitskontrolle\"). Per quanto attiene all'opportunit\u00e0 della decisione contestata, l'esame giudiziario porta sulla questione se un'altra soluzione nel caso concreto non sarebbe pi\u00f9 giusta nel suo risultato rispetto a quella adottata dall'autorit\u00e0 amministrativa, nel quadro del suo margine di apprezzamento e rispettando i principi generali del diritto. A tal riguardo, il giudice delle assicurazioni sociali non pu\u00f2, senza motivi pertinenti, sostituire semplicemente il suo apprezzamento a quello dell'autorit\u00e0 amministrativa; egli deve appoggiarsi sulle circostanze che sono di natura a dimostrare il proprio apprezzamento come il pi\u00f9 appropriato (DTF 137 V 71 consid. 5.2 pag. 73 con riferimento). 4.4.4. Una riduzione del reddito da invalido pu\u00f2 essere applicata soltanto se nel caso concreto sussistono elementi a sostegno della circostanza che la persona assicurata a causa dell'uno o dell'altro criterio (o di pi\u00f9 criteri) non pu\u00f2 sfruttare professionalmente in un mercato equilibrato del lavoro se non in maniera inferiore alla media la sua restante e limitata capacit\u00e0 lavorativa (DTF 135 V 297 consid. 5.2 pag. 301; sentenza 8C_82/2019 del 19 settembre 2019 consid. 6.2.2 con riferimento). Occorre ricordare che le limitazioni mediche gi\u00e0 incluse nell'esame della capacit\u00e0 lavorativa residua non devono influire ulteriormente nella disamina della riduzione del reddito da invalido e a un conteggio doppio del medesimo aspetto: la sola circostanza che per l'assicurato siano esigibili soltanto attivit\u00e0 leggere fino medio complesse, non giustifica anche in caso di una capacit\u00e0 lavorativa limitata una riduzione aggiuntiva dovuta alle limitazioni personali (sentenze 8C_805/2016 del 22 marzo 2017 consid. 3.1 e 3.4.2 e 9C_846/2014 del 22 gennaio 2015 consid. 4.1.1 con riferimenti). Il livello di qualifica 1 dei dati RSS comprende gi\u00e0 tutta una serie di attivit\u00e0 leggere, che tengono conto di molte limitazioni. In altre parole, possono essere considerate sotto il cappello delle limitazioni funzionali solo circostanze che in un mercato equilibrato del lavoro devono essere considerate come eccezionali (sentenze 8C_495/2019 dell'11 dicembre 2019 consid. 4.2.2 con riferimento e 8C_82/2019 del 19 settembre 2019 consid. 6.3.2). 4.4.5. Nella fattispecie la Corte cantonale si limita a rinviare a un precedente giudizio cantonale, che non \u00e8 stato impugnato al Tribunale federale. Ora, come si \u00e8 visto (consid. 4.4.1), l'applicazione di una deduzione sul salario da invalido \u00e8 il frutto di un apprezzamento globale della situazione. I giudici cantonali non accertano n\u00e9 pretendono in alcun modo (n\u00e9 del resto risulta dagli atti) che vi siano circostanze eccezionali in un mercato equilibrato del lavoro, che nella fattispecie permetterebbero di affermare che l'assicurato subisca uno svantaggio tale da trovarsi in una situazione inferiore alla media. Per il resto, la Corte cantonale in maniera impropria ha soltanto sostituito il proprio apprezzamento a quello dell'assicuratore, ma senza un particolare motivo. La deduzione dal reddito da invalido, basata esclusivamente sulle limitazioni derivanti dal danno alla salute, in concreto non pu\u00f2 quindi essere concessa. 4.5. Posto che il reddito da valido stabilito dalla Corte cantonale \u00e8 di fr. 69'156.- e il reddito da invalido di fr. 67'406.-, risulta un grado di invalidit\u00e0 che non d\u00e0 diritto a una rendita di invalidit\u00e0 dell'assicurazione contro gli infortuni, non essendo raggiunta la soglia minima edittale del 10% (art. 18 cpv. 1 LAINF). 5. Ne segue che il ricorso nelle sue conclusioni deve essere accolto, il giudizio cantonale annullato e la decisione su opposizione confermata. Le spese seguono la soccombenza e sono poste a carico dell'opponente, perdente in causa (art. 66 cpv. 1 LTF). Posto che il ricorso dell'opponente dinanzi al Tribunale delle assicurazioni era da respingere non occorre rinviare la causa per nuovo giudizio sulle spese giudiziarie e ripetibili della sede cantonale (art. 67 e 68 cpv. 5 LTF). Infatti, la procedura cantonale \u00e8 gratuita (art. 61 lett. a LPGA) e l'opponente perdente in causa non potrebbe pretendere indennit\u00e0 per ripetibili. ", "ruling": "Per questi motivi, il Tribunale federale pronuncia: 1. Il ricorso \u00e8 accolto e il giudizio impugnato \u00e8 annullato. La decisione su opposizione dell'INSAI \u00e8 confermata. 2. Le spese giudiziarie di fr. 800.- sono poste a carico dell'opponente. 3. Comunicazione alle parti, al Tribunale delle assicurazioni del Cantone Ticino e all'Ufficio federale della sanit\u00e0 pubblica. ", "judgment": ["approval"]}
{"id": 71620, "text": "Fatti: A. Con decisione 25 novembre 2019 l'Autorit\u00e0 regionale di protezione 12 sede di Minusio ha istituito a favore della minore C._ una curatela di rappresentanza ai sensi dell'art. 306 cpv. 2 CC e ha nominato quale curatrice l'avv. Gabrielle Maddalena, con il compito, in particolare, di rappresentare l'interessata nelle operazioni riguardanti la donazione a suo favore, da parte della madre D._, del fondo n. 1514 RFD di X._. B. A._ e B._, zii della minore interessata, hanno impugnato tale decisione con reclamo 8 giugno 2020, affermando di aver appreso solo in data 7 maggio 2020 dell'esistenza della decisione. Con sentenza 15 giugno 2020 il Presidente della Camera di protezione del Tribunale d'appello del Cantone Ticino ha dichiarato il rimedio inammissibile, poich\u00e9 tardivo. C. Con ricorso in materia civile 14 agosto 2020 A._ e B._ hanno impugnato la sentenza cantonale dinanzi al Tribunale federale, chiedendo di annullarla e di rinviare gli atti all'autorit\u00e0 inferiore affinch\u00e9 decida nel merito del reclamo. Non sono state chieste determinazioni. ", "legal_area": "civil_law", "date": 2020, "link": "https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=25&from_date=16.11.2020&to_date=05.12.2020&sort=relevance&insertion_date=&top_subcollection_aza=all&query_words=&rank=246&azaclir=aza&highlight_docid=aza%3A%2F%2F26-11-2020-5A_652-2020&number_of_ranks=536", "considerations": "Diritto: 1. La sentenza impugnata \u00e8 una decisione finale (art. 90 LTF) che \u00e8 stata pronunciata su ricorso dall'ultima istanza cantonale (art. 75 cpv. 1 e 2 LTF) in materia di protezione dei minori e degli adulti (art. 72 cpv. 2 lett. b n. 6 LTF). Il rimedio \u00e8 tempestivo (art. 46 cpv. 1 lett. b e 100 cpv. 1 LTF) ed \u00e8 stato inoltrato dalle parti soccombenti nella sede cantonale, le quali hanno un interesse degno di protezione a sapere se l'autorit\u00e0 inferiore avrebbe dovuto entrare nel merito del loro reclamo (art. 76 cpv. 1 LTF; v. sentenza 5A_165/2019 del 16 agosto 2019 consid. 1.1). Alla luce delle menzionate esigenze, il ricorso in materia civile risulta in linea di principio ammissibile. 2. 2.1. Il termine di reclamo contro una decisione dell'autorit\u00e0 di protezione dei minori e degli adulti \u00e8 di trenta giorni dalla comunicazione della decisione. Lo stesso termine si applica anche alle persone legittimate al reclamo alle quali la decisione non deve essere comunicata (art. 450b cpv. 1 CC; v. anche art. 314 cpv. 1 e 440 cpv. 3 CC). 2.2. L'autorit\u00e0 inferiore ha osservato che la decisione dell'autorit\u00e0 di protezione deve essere comunicata alle persone che partecipano al procedimento di prima istanza (v. art. 450 cpv. 2 n. 1 CC). Il fatto che altre persone, non parti alla procedura, siano legittimate al reclamo (v. art. 450 cpv. 2 n. 2 e 3 CC), non conferisce loro il diritto a una comunicazione individuale della decisione. Nel loro caso, per ragioni di sicurezza del diritto, il termine di impugnazione non comincia a decorrere dal momento in cui vengono a conoscenza della decisione, bens\u00ec dal momento in cui \u00e8 avvenuta la notifica alle parti al procedimento (v. art. 450b cpv. 1 CC); in caso di notifica a pi\u00f9 parti, dall'ultima notifica avvenuta. Il termine di ricorso per le persone menzionate all'art. 450 cpv. 2 n. 2 e 3 CC pu\u00f2 quindi scadere prima ancora che esse vengano a conoscenza dell'esistenza stessa di una decisione. Esse hanno tuttavia la facolt\u00e0 di rivolgersi all'autorit\u00e0 di protezione per chiederne l'annullamento o la modifica. Secondo l'autorit\u00e0 inferiore, pertanto, il reclamo introdotto in data 8 giugno 2020 da A._ e B._ avverso la decisione 25 novembre 2019 dell'Autorit\u00e0 regionale di protezione 12 sede di Minusio (trasmessa, con invio postale del 28 novembre 2019, alla madre della minorenne e alla curatrice) appare palesemente tardivo, e non occorre accertare se essi siano legittimati al reclamo. 2.3. I ricorrenti contestano la tardivit\u00e0 del reclamo. Affermano di non comprendere \" come mai l'autorit\u00e0 inferiore sostiene che per ragioni di sicurezza del diritto il termine di reclamo per i qui ricorrenti dovesse ritenersi scaduto, mentre poi la decisione pu\u00f2 comunque essere annullata dall'autorit\u00e0 che l'ha emessa allorquando \u00e8 gi\u00e0 esecutiva \". A loro dire, \" il ragionamento dell'autorit\u00e0 inferiore \u00e8 illogico siccome contrario a quello stesso principio della sicurezza del diritto che asserisce di perseguire poich\u00e9 in realt\u00e0 contribuisce senza pertinente motivo a protrarre una situazione di incertezza\". I ricorrenti lamentano la violazione del divieto dell'arbitrio. Adito con un ricorso in materia civile (e non applicandosi in concreto la limitazione dell'art. 98 LTF), il Tribunale federale pu\u00f2 tuttavia esaminare con cognizione libera l'asserita violazione di una disposizione di diritto federale (v. DTF 146 III 169 consid. 4.2; 134 III 379 consid. 1.2; sentenze 5A_135/2019 del 24 aprile 2019 consid. 5.2: 5A_348/2017 del 14 settembre 2017 consid. 2.1). 2.4. La sentenza impugnata \u00e8 conforme alla giurisprudenza del Tribunale federale, il quale ha gi\u00e0 avuto modo di stabilire che, in applicazione dell'art. 450b cpv. 1 CC (diversamente da quanto valeva sotto il vecchio art. 420 CC), le persone legittimate al reclamo alle quali la decisione dell'autorit\u00e0 di protezione non deve essere comunicata devono introdurre tale rimedio nel termine che si applica alle persone alle quali la decisione va invece comunicata (quando una comunicazione deve essere fatta a pi\u00f9 persone, il termine decorre a partire dal momento in cui l'ultima l'ha ricevuta). Se i trenta giorni a partire da tale comunicazione sono trascorsi, il diritto di introdurre reclamo \u00e8 quindi perso anche per le persone legittimate al reclamo alle quali la decisione non deve essere comunicata (v. sentenza 5A_165/2019 del 16 agosto 2019 consid. 4.2). Secondo il legislatore tale soluzione va \"a tutto vantaggio della chiarezza\" e comunque, dopo la scadenza del termine, le persone legittimate al reclamo alle quali la decisione non deve essere comunicata \" possono sempre chiedere che sia annullata o modificata la misura\" (Messaggio del 28 giugno 2006 concernente la modifica del Codice civile svizzero [Protezione degli adulti, diritto delle persone e diritto della filiazione], FF 2006 6472 ad art. 450b CC). Contrariamente a quanto sostengono i ricorrenti, questa soluzione non \u00e8 illogica: nell'ambito della protezione dei minori e degli adulti le decisioni crescono infatti in giudicato formale, ma non materiale; pertanto se, dopo la scadenza dei trenta giorni a decorrere dalla (ultima) comunicazione, la decisione dell'autorit\u00e0 di protezione non pu\u00f2 pi\u00f9 essere impugnata dinanzi all'autorit\u00e0 giudiziaria di reclamo, rimane per\u00f2 possibile chiedere all'autorit\u00e0 di protezione di annullare o modificare la misura (v. RUTH E. REUSSER, in Basler Kommentar, Zivilgesetzbuch, vol. I, 6a ed. 2018, n. 23 ad art. 450b CC; PATRICK FASSBIND, in ZGB Kommentar, Schweizerisches Zivilgesetzbuch, 3a ed. 2016, n. 1 e 2 ad art. 450b CC; STEINAUER/FOUNTOULAKIS, Droit des personnes physiques et de la protection de l'adulte, 2014, pag. 505 n. 1129a). Di conseguenza, dichiarando il reclamo dei qui ricorrenti inammissibile per tardivit\u00e0, l'autorit\u00e0 inferiore non ha violato il diritto federale. 3. Da quanto precede discende che il ricorso si palesa infondato e va respinto. Le spese giudiziarie seguono la soccombenza (art. 66 cpv. 1 LTF). Non si giustifica assegnare spese ripetibili (art. 68 cpv. 1 e 2 LTF). ", "ruling": "Per questi motivi, il Tribunale federale pronuncia: 1. Il ricorso \u00e8 respinto. 2. Le spese giudiziarie di fr. 2'000.-- sono poste a carico dei ricorrenti. 3. Comunicazione ai patrocinatori dei ricorrenti, all'Autorit\u00e0 regionale di protezione 12 sede di Minusio, al Presidente della Camera di protezione del Tribunale d'appello del Cantone Ticino e, per conoscenza, a C._ (per il tramite della madre D._) e alla curatrice avv. Gabrielle Maddalena. ", "judgment": ["dismissal"]}
{"id": 71534, "text": "Fatti: A. Con sentenza del 4 marzo 2016, la Corte delle assise correzionali di Bellinzona ha riconosciuto A._ autore colpevole di grave infrazione alle norme della circolazione per avere, il 15 giugno 2014 sull'autostrada A2, circolato a una velocit\u00e0 di 174 km/h (dedotto il margine di tolleranza), malgrado il vigente limite di 120 km/h. Lo ha quindi condannato alla pena pecuniaria di 60 aliquote giornaliere di fr. 100.--, sospesa condizionalmente per un periodo di prova di 3 anni, nonch\u00e9 alla multa di fr. 1'200.--, pena interamente aggiuntiva a quella inflittagli con decreto d'accusa del 19 agosto 2015, e al pagamento degli oneri processuali. B. Adita dall'imputato, con sentenza del 1\u00b0 settembre 2016, la Corte di appello e di revisione penale del Cantone Ticino (CARP) ne ha respinto l'appello, confermando sia la condanna sia la pena. C. A._ insorge al Tribunale federale con un ricorso in materia penale, postulando, con protesta di spese e ripetibili, il suo proscioglimento dall'imputazione di grave infrazione alle norme della circolazione. Non \u00e8 stato ordinato uno scambio di scritti. ", "legal_area": "penal_law", "date": 2017, "link": "https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=36&from_date=21.06.2017&to_date=10.07.2017&sort=relevance&insertion_date=&top_subcollection_aza=all&query_words=&rank=355&azaclir=aza&highlight_docid=aza%3A%2F%2F23-06-2017-6B_1141-2016&number_of_ranks=433", "considerations": "Diritto: 1. Presentato dall'imputato (art. 81 cpv. 1 LTF) e diretto contro una decisione finale (art. 90 LTF) resa in materia penale (art. 78 cpv. 1 LTF) da un'autorit\u00e0 cantonale di ultima istanza (art. 80 cpv. 1 LTF), il ricorso \u00e8 proponibile e di massima ammissibile perch\u00e9 tempestivo (art. 100 cpv. 1 LTF) e inoltrato nelle forme richieste (art. 42 cpv. 1 LTF). 2. L'art. 90 cpv. 2 LCStr punisce chiunque, violando gravemente le norme della circolazione, cagiona un serio pericolo per la sicurezza altrui o assume il rischio di detto pericolo. Anche la negligenza \u00e8 punibile, salvo disposizione espressa e contraria (art. 100 n. 1 LCStr). Sotto il profilo oggettivo, il reato \u00e8 realizzato quando l'autore disattende in modo grave una regola fondamentale della circolazione e pone cos\u00ec in serio pericolo la sicurezza del traffico, essendo sufficiente una messa in pericolo astratta accresciuta. Sotto quello soggettivo, l'infrazione presuppone un comportamento senza riguardi o gravemente contrario alle norme della circolazione, vale a dire una colpa o una negligenza gravi (DTF 131 IV 133 consid. 3.2). Quanto pi\u00f9 \u00e8 grave la violazione delle norme della circolazione sotto il profilo oggettivo, tanto pi\u00f9 fondata sar\u00e0 la conclusione che l'agente ha agito senza riguardi, salvo particolari indizi contrari al proposito (sentenza 6B_742/2011 del 1\u00b0 marzo 2012 consid. 3.3). Per quanto concerne specificamente gli eccessi di velocit\u00e0, al fine di garantire la parit\u00e0 di trattamento tra conducenti, la giurisprudenza ha stabilito regole precise. Cos\u00ec, il caso \u00e8 oggettivamente grave, ovvero a prescindere dalle circostanze concrete, quando il superamento della velocit\u00e0 autorizzata \u00e8 di 25 km/h o pi\u00f9 all'interno delle localit\u00e0, di 30 km/h o pi\u00f9 all'esterno delle localit\u00e0 o sulle semiautostrade e di 35 km/h o pi\u00f9 sulle autostrade (DTF 132 II 234 consid. 3.1). Il conducente che supera in modo tanto marcato la velocit\u00e0 massima consentita agisce di regola intenzionalmente o per lo meno per grave negligenza (sentenza 6B_571/2012 dell'8 aprile 2013 consid. 3.4). 3. L'adempimento degli elementi costitutivi oggettivi della grave infrazione alle norme della circolazione a ragione non \u00e8 contestato in questa sede, n\u00e9 lo \u00e8 stato dinanzi alle autorit\u00e0 cantonali. \u00c8 infatti pacifico che il superamento di 54 km/h (gi\u00e0 dedotto il margine di tolleranza) della velocit\u00e0 massima consentita sull'autostrada adempie, sotto il profilo oggettivo, gli estremi della grave infrazione alle norme della circolazione giusta l'art. 90 cpv. 2 LCStr. Il ricorrente contesta tuttavia la realizzazione dell'aspetto soggettivo del reato, sostenendo di non aver agito con intenzione e neppure per negligenza. Ritiene che, rifiutando di seguire la tesi difensiva, la CARP avrebbe violato l'art. 90 cpv. 2 LCStr, commesso arbitrio nella valutazione delle prove e nell'accertamento dei fatti, nonch\u00e9 disatteso il principio in dubio pro reo e il suo diritto di essere sentito. 4. In sede cantonale, l'insorgente ha spiegato che il giorno dei fatti, dopo una pausa in un'area di sosta, si \u00e8 rimesso in autostrada. Ha percepito un indurimento del pedale del gas, che ha pi\u00f9 volte premuto per capire se si trattava di un malfunzionamento. Raggiunta la velocit\u00e0 di 120 km/h, bench\u00e9 sollevasse il piede dal pedale, lo stesso restava bloccato e non ritornava nella sua posizione originaria. Ha quindi tentato di frenare, senza per\u00f2 riuscirci. Viaggiando a elevata velocit\u00e0, si \u00e8 spostato a sinistra sulla terza corsia, ha gettato un rapido sguardo al vano pedali e ha notato che il tappetino si era spostato in avanti, finendo sopra il pedale del gas, bloccandolo. Lo ha afferrato e spostato altrove e ha recuperato in tal modo il controllo della propria autovettura. 4.1. La CARP ha ritenuto inverosimile la tesi difensiva. Innanzitutto le appare assai improbabile una sovrapposizione del tappetino al pedale del gas che non \u00e8 fissato al pavimento del veicolo, ma collegato alla meccanica con una leva proveniente dall'alto. Secondariamente, le fotografie frontali scattate dall'apparecchio radar mostrano il conducente e il passeggero sul sedile anteriore in una postura normale, consona a un ordinario contesto di guida, laddove un'alterata conduzione del veicolo lanciato a forte velocit\u00e0 sarebbe stata vissuta in uno stato di forte concitazione. In terzo luogo, se realmente il tappetino, che \u00e8 di un certo spessore e ben pi\u00f9 largo del pedale del gas, si fosse sovrapposto a quest'ultimo, un conducente avrebbe immediatamente percepito tale anomalia, atteso che i pedali dell'autovettura in questione sono in metallo e privi di protezioni. Inoltre, la deposizione del ricorrente \u00e8 sconfessata su altri punti: la zona dell'area di servizio in cui sostiene di aver lasciato il veicolo prima della pausa caff\u00e8 \u00e8 priva di parcheggi per automobili, oltre a ci\u00f2 il traffico al momento del rilevamento della velocit\u00e0 non era tanto intenso da obbligarlo a spostarsi sulla corsia di sinistra. Infine ai giudici cantonali non sembra realistico che un conducente alla guida di un'automobile in accelerazione divenuta ingovernabile, dopo aver dovuto serpeggiare tra i veicoli in un tratto autostradale asseritamente molto trafficato, abbia potuto effettuare la riferita serie di operazioni per rimuovere il tappetino. Abbondanzialmente la CARP ha aggiunto che, volendo seguire la tesi del blocco del pedale del gas, il ricorrente avrebbe agito in ogni caso per negligenza. Infatti, avendo per sua stessa ammissione percepito il problema quanto meno a partire dai 120 km/h, egli ha permesso al veicolo di accelerare per oltre 50 km/h, bench\u00e9 sia noto che premendo il freno con persistenza sarebbe stato possibile ridurre immediatamente la velocit\u00e0, decelerazione per la quale sarebbe bastato addirittura posizionare il cambio automatico nella posizione Neutral. 4.2. In merito alla ritenuta inverosimiglianza della sovrapposizione del tappetino al pedale del gas, per l'insorgente le conclusioni della CARP non sarebbero supportate da alcun motivo oggettivo e sostenibile. Essa non avrebbe infatti alcuna conoscenza diretta della posizione del tappetino, di come avrebbe potuto coprire il pedale e indicando che quanto raccontato dal ricorrente non sarebbe possibile opererebbe quale perito, oltrepassando cos\u00ec le proprie competenze. La Corte avrebbe pure violato il diritto di essere sentito e quello alla prova, non permettendogli di produrre un referto peritale specialistico sulla concreta possibilit\u00e0 tecnica che il tappetino possa trovarsi in una posizione tale da impedire al pedale del gas di \"tornare in posizione\". Del resto l'evenienza dell'interferenza del tappetino sul pedale, collegato alla meccanica tramite una leva proveniente dall'alto, sarebbe corroborata dagli articoli di stampa da lui prodotti in sede cantonale, con cui la CARP non si sarebbe confrontata. I giudici precedenti avrebbero viepi\u00f9 rifiutato di procedere all'interrogatorio di un teste indicato dalla difesa, che disporrebbe di un veicolo del tutto simile al suo e avrebbe avuto il medesimo problema con il tappetino. Cos\u00ec facendo la CARP avrebbe agito in modo contraddittorio, atteso che da un lato riterrebbe ininfluenti gli articoli di giornale, perch\u00e9 riferiti ad automobili e tappetini diversi da quelli del ricorrente, ma dall'altro gli avrebbe negato la predetta prova testimoniale. Le fotografie dell'apparecchio radar, su cui la Corte cantonale si sarebbe fondata per confutare la tesi difensiva, sarebbero state scattate a brevissima distanza temporale, immortalando quindi solo un attimo e non potrebbero pertanto smentire la sua versione dei fatti in punto alla sequela di manovre da lui descritte o all'intensit\u00e0 del traffico. Peraltro la CARP, pure in modo arbitrario, avrebbe rifiutato di sentire quali testi la moglie e il figlio che erano in macchina con lui e che avrebbero potuto confermare il suo racconto. Non vi sarebbero inoltre ragioni per considerare irrealistica la serie di operazioni e manovre descritte dalla difesa, come preteso dai giudici cantonali in modo insostenibile e immotivato, essendo il suo agire anzi perfettamente \"normale\" in una situazione di pericolo. L'insorgente si duole di una valutazione arbitraria della segnalazione sul sito b._.ch, in merito al problema riscontrato con il tappetino, da lui fatta pochi giorni dopo i fatti, in un momento in cui ancora ignorava di essere stato oggetto di un controllo della velocit\u00e0. 4.3. Con la sua argomentazione il ricorrente sembra disattendere che egli stesso ha fornito sia alla polizia (allegato al rapporto di constatazione per eccesso di velocit\u00e0) sia al tribunale di primo grado (incarto TPC documento n. 13) un'immagine della posizione in cui egli suppone che il tappetino si sarebbe trovato dopo essere scivolato in avanti. In simili circostanze \u00e8 dunque mal venuto a rimproverare all'autorit\u00e0 cantonale di essersi pronunciata sull'inverosimiglianza della tesi difensiva, senza sapere come il tappetino si sarebbe sovrapposto al pedale del gas. Neppure si scorge come abbia potuto oltrepassare le proprie competenze considerando altamente improbabile che il tappetino non solo sia scivolato in avanti, ma abbia perso aderenza, sollevandosi dal pianale e andando a coprire il pedale dell'acceleratore. Sia come sia, a prescindere da questa ritenuta inverosimiglianza, gli altri motivi avanzati dalla CARP resistono alle critiche ricorsuali, siccome coerenti e concludenti nella specifica situazione, di modo che risulta superfluo vagliare le censure di violazione del diritto di essere sentito in relazione al rifiuto del referto peritale e alla prova testimoniale di una persona con il medesimo veicolo, nonch\u00e9 di arbitrio nella valutazione della rilevanza degli articoli giornalistici prodotti dall'insorgente. La CARP, in modo pi\u00f9 che sostenibile, ha infatti scartato la tesi difensiva gi\u00e0 sulla base delle fotografie scattate dall'apparecchio radar. Come pertinentemente rilevato nella sentenza impugnata, esse ritraggono il conducente e il passeggero anteriore in una posizione del tutto consona a un ordinario contesto di guida, laddove un'alterata conduzione del veicolo, a una velocit\u00e0 senza controllo, sarebbe stata vissuta in uno stato di concitazione che avrebbe dovuto essere manifesto, dal momento che, secondo quanto ammesso dallo stesso ricorrente, questi aveva percepito che la vettura era incontrollabile gi\u00e0 a 120 km/h. Se questa calma potrebbe eventualmente essere spiegata con l'invito a non agitarsi che in questa sede il ricorrente sostiene di aver rivolto ai suoi passeggeri, la CARP ha pure evidenziato che dalle fotografie nemmeno emergono tracce della serie di manovre che l'insorgente pretende di aver compiuto per riacquisire il controllo dell'accelerazione. Bench\u00e9 esse immortalino un \"brevissimo attimo\", come obiettato nel gravame, dovrebbero perlomeno ritrarre una di esse, avendo l'insorgente preteso di aver zigzagato tra le automobili in corsa, di essersi slacciato la cintura di sicurezza, di aver indietreggiato il sedile, di essersi chinato, di aver afferrato il tappetino sollevando i piedi e di averlo buttato verso i sedili posteriori. Di tutto ci\u00f2 non v'\u00e8 per\u00f2 neppure l'ombra. Certo, il ricorrente lamenta il rifiuto di sentire quali testi i passeggeri, che avrebbero potuto confermare il suo racconto. Sennonch\u00e9 essi non avrebbero potuto riferire su un altro importante elemento rilevato dai giudici cantonali a sostegno dell'inverosimiglianza della tesi difensiva: se davvero il tappetino si fosse sovrapposto al pedale del gas, il ricorrente avrebbe dovuto avvertire immediatamente il mancato contatto diretto con il pedale in metallo, percependo una superficie diversa per caratteristiche e area. Non vi \u00e8 nulla di arbitrario in questa considerazione e l'addotta limitata sensibilit\u00e0 del piede calzato non la rende insostenibile. N\u00e9 giova all'insorgente sostenere che la situazione \u00e8 durata poco tempo, \"troppo poco affinch\u00e9 [...] potesse rendersi conto dell'effettivo problema\". L'asserto, di carattere appellatorio, disattende che la CARP ha ritenuto che dovesse accorgersene immediatamente e non in breve tempo. Nessun arbitrio si scorge poi nella valutazione della segnalazione che, pochi giorni dopo i fatti in giudizio, il ricorrente ha fatto sul sito b._.ch, menzionando la pericolosa sua esperienza riconducibile allo scivolamento del tappetino sul pedale dell'acceleratore. Al proposito i giudici cantonali hanno osservato che essa non permette di individuare nel tappetino la causa dell'eccesso di velocit\u00e0 in giudizio e nemmeno di stabilire che l'interferenza con il pedale del gas sia avvenuta proprio in prossimit\u00e0 del rilevamento radar. Peraltro, al momento di detta segnalazione l'insorgente sapeva gi\u00e0 di aver commesso l'infrazione, di modo che il suo valore probatorio, comunque sia, \u00e8 limitato. Le critiche ricorsuali in merito si limitano sostanzialmente a contrapporre una diversa valutazione del suo intervento sul sito, ma non ne dimostrano l'insostenibilit\u00e0. L'insorgente contesta di aver saputo di essere stato colto dal radar perch\u00e9 non avrebbe visto alcun \"flash\", la luce led di cui \u00e8 dotato l'apparecchio essendo in ogni caso poco visibile. Ci\u00f2 sarebbe indirettamente provato proprio dalla segnalazione: se avesse saputo di essere stato oggetto di un controllo radar, avrebbe certamente maggiormente circostanziato il suo scritto al fine di rendere maggiormente credibile la sua versione dei fatti in un futuro procedimento. Inoltre, dalla lettura dello stesso non si potrebbe dubitare che si riferisca al giorno del rilevamento radar e neppure che il problema fosse da ricondurre allo scivolamento del tappetino sul pedale del gas. Simile argomentazione di stampo appellatorio \u00e8 lungi da sostanziare arbitrio alcuno nella valutazione cantonale della segnalazione, che resisterebbe anche a un libero esame da parte di questo Tribunale: da un lato non vi sono elementi per ribaltare l'accertamento secondo cui il ricorrente sapeva di aver commesso un'infrazione, dall'altro nel suo intervento sul sito egli riferisce unicamente di un'esperienza di guida pericolosa (\"eine gef\u00e4hrliche Fahrsituation\") superata grazie alla sua abilit\u00e0, ma non anche di una perdita di controllo della velocit\u00e0 in autostrada. 4.4. Sulla base degli accertamenti cantonali, sfuggiti alle critiche di arbitrio, la CARP poteva senza violare il diritto ritenere data l'intenzione. Scartata infatti la tesi difensiva sul blocco del pedale del gas, una trasgressione tanto importante della velocit\u00e0 massima consentita in autostrada \u00e8 riconducibile a un comportamento senza riguardi, che realizza l'aspetto soggettivo dell'art. 90 cpv. 2 LCStr. La fattispecie non presenta alcuna circostanza suscettibile di escludere la colpa dell'insorgente. In simili circostanze appare superfluo l'esame delle censure formulate contro la motivazione abbondanziale della sentenza cantonale, in merito alla sussistenza di una grave negligenza. Per costante giurisprudenza, infatti, se almeno una delle motivazioni poste a fondamento del giudizio impugnato resiste alla critica, esso non viene annullato (DTF 133 III 221 consid. 7). 5. Ne segue che il ricorso dev'essere respinto perch\u00e9 infondato. Le spese giudiziarie vanno poste a carico del ricorrente, secondo soccombenza (art. 66 cpv. 1 LTF). ", "ruling": "Per questi motivi, il Tribunale federale pronuncia: 1. Il ricorso \u00e8 respinto. 2. Le spese giudiziarie di fr. 3'000.-- sono poste a carico del ricorrente. 3. Comunicazione al patrocinatore del ricorrente, al Ministero pubblico e alla Corte di appello e di revisione penale del Cantone Ticino. ", "judgment": ["dismissal"]}
{"id": 71991, "text": "Fatti: A. Dopo una serie di atti che non occorre qui evocare, con sentenza del 29 gennaio 2019, la Corte di appello e di revisione penale del Cantone Ticino (CARP) ha dichiarato A._ autrice colpevole di ripetuta appropriazione indebita qualificata, di tentata estorsione, di ripetuta diffamazione e di ingiuria. L'imputata \u00e8 stata condannata alla pena detentiva di 20 mesi, sospesa condizionalmente per un periodo di prova di due anni, e alla pena pecuniaria di 45 aliquote giornaliere di fr. 30.-- ciascuna, per complessivi fr. 1'350.--. B. Con sentenza 6B_304/2019 del 22 maggio 2019 il Tribunale federale ha dichiarato inammissibile il ricorso in materia penale di A._ contro la sentenza della Corte cantonale. Il Tribunale federale ha rilevato che il gravame era tardivo. C. Il 28 giugno 2019 A._ ha presentato una domanda di revisione di questa sentenza invocando il motivo di revisione dell'art. 121 lett. d LTF. L'istante chiede di riesaminare il giudizio del Tribunale federale nel senso di dichiarare tempestivo il suo ricorso in materia penale. Non sono state chieste osservazioni sul gravame. ", "legal_area": "penal_law", "date": 2019, "link": "https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=23&from_date=01.07.2019&to_date=20.07.2019&sort=relevance&insertion_date=&top_subcollection_aza=all&query_words=&rank=227&azaclir=aza&highlight_docid=aza%3A%2F%2F11-07-2019-6F_27-2019&number_of_ranks=479", "considerations": "Diritto: 1. Considerato che la sentenza del Tribunale federale \u00e8 stata notificata all'interessata il 29 maggio 2019, l'istanza, fondata sul preteso adempimento del motivo di revisione indicato all'art. 121 lett. d LTF, \u00e8 tempestiva (cfr. art. 124 cpv. 1 lett. b LTF). 2. 2.1. Invocando l'art. 121 lett. d LTF l'istante sostiene che il Tribunale federale non avrebbe tenuto conto del fatto che la sentenza del 29 gennaio 2019 della CARP le era stata notificata direttamente e personalmente affinch\u00e9 potesse agire di persona in questa sede. 2.2. Secondo l'art. 121 lett. d LTF, la revisione di una sentenza del Tribunale federale pu\u00f2 essere domandata se il Tribunale, per svista, non ha tenuto conto di fatti rilevanti che risultano dagli atti. Questo motivo di revisione concerne il caso in cui il Tribunale federale ha statuito fondandosi su uno stato di fatto incompleto o diverso da quello che risulta dagli atti (sentenza 4F_15/2017 del 30 novembre 2017 consid. 2.1). La nozione di svista presuppone che la Corte abbia omesso di prendere in considerazione un fatto o un determinato documento versato agli atti oppure che l'abbia letto erroneamente, scostandosi per inavvertenza dal suo tenore esatto. L'inavvertenza implica un errore grossolano ed evidente e pu\u00f2 sussistere sia quando un fatto o un documento vengono ignorati sia quando la loro portata viene travisata. Essa deve riferirsi al contenuto del fatto stesso, segnatamente alla sua percezione da parte del Tribunale federale, ma non al suo apprezzamento giuridico (DTF 122 II 17 consid. 3 e rinvii; sentenza 4F_15/2017, citata, consid. 2.1). La revisione costituisce un rimedio giuridico straordinario e non \u00e8 in particolare data per correggere un'asserita violazione del diritto, come pu\u00f2 essere il caso se il Tribunale federale a torto non \u00e8 entrato nel merito di un ricorso (sentenze 6F_42/2018 del 29 gennaio 2019 consid. 4.2 e 2F_20/2012 del 25 settembre 2012 consid. 2.1). N\u00e9 essa pu\u00f2 servire a sanare precedenti errori processuali delle parti (sentenza 2F_11/2007 del 22 novembre 2007 consid. 3.1, in: RtiD I-2008 pag. 931 segg.). 2.3. Contrariamente all'opinione dell'istante, il Tribunale federale ha rilevato e preso in considerazione il fatto che la sentenza del 29 gennaio 2019 della CARP era stata notificata sia al suo difensore sia a lei personalmente. Ha tuttavia spiegato per quali motivi, sulla base delle norme procedurali applicabili alla fattispecie, soltanto la notificazione al difensore era determinante (cfr. sentenza 6B_304/2019, citata, consid. 2.3). Con il gravame in oggetto, l'istante rimette in sostanza in discussione l'esame giuridico dell'ammissibilit\u00e0 del suo ricorso al Tribunale federale, criticando il fatto ch'esso sia stato ritenuto tardivo e di conseguenza dichiarato inammissibile. Ci\u00f2 \u00e8 per\u00f2 improponibile nell'ambito di una domanda di revisione. In concreto, le argomentazioni addotte dall'istante, volte a fare riesaminare i considerandi della sentenza di questa Corte, non vertono pertanto su un motivo di revisione ai sensi dell'art. 121 lett. d LTF. 3. Manifestamente infondata, la domanda di revisione deve quindi essere respinta. Le spese giudiziarie sono poste a carico dell'istante, seguendone la soccombenza (art. 66 cpv. 1 LTF). Vista la sua situazione finanziaria, si giustifica tuttavia di prelevare una tassa di giustizia ridotta (art. 65 cpv. 2 LTF; cfr. sentenza 6B_304/2019, citata, consid. 3.2). ", "ruling": "Per questi motivi, il Tribunale federale pronuncia: 1. La domanda di revisione \u00e8 respinta. 2. Le spese giudiziarie di fr. 1'200.-- sono poste a carico dell'istante. 3. Comunicazione alle parti, rispettivamente ai loro patrocinatori, e alla Corte di appello e di revisione penale del Cantone Ticino. ", "judgment": ["dismissal"]}
{"id": 74428, "text": "Fatti: A. Il 3 aprile 2013 l'avv. A._ \u00e8 stata nominata difensore d'ufficio di un imputato domiciliato all'estero. Dopo l'emanazione dell'atto d'accusa, ma prima dello svolgimento del dibattimento di primo grado, questi ha nominato un difensore di fiducia. Il mandato d'ufficio ha di conseguenza preso fine. Con decisione del 9 dicembre 2013, il Presidente della Corte delle assise correzionali di Lugano ha statuito sulla nota d'onorario sottopostagli dall'avvocata, non riconoscendole l'imposta sul valore aggiunto (IVA). B. L'avvocata ha impugnato tale decisione dinanzi alla Corte dei reclami penali del Tribunale d'appello del Cantone Ticino (CRP). Dopo aver chiesto di esprimersi sul gravame anche all'Amministrazione federale delle contribuzioni (AFC), con sentenza del 14 aprile 2014 la CRP ha respinto il reclamo, confermando che le prestazioni fornite dalla legale non soggiacciono all'IVA. C. Avverso questa sentenza, l'avv. A._ si aggrava al Tribunale federale con un ricorso in materia penale, postulando l'aumento dell'8 %, corrispondente all'IVA, dell'importo riconosciutole a titolo di indennit\u00e0 per onorario e spese. ", "legal_area": "penal_law", "date": 2015, "link": "https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=22&from_date=31.08.2015&to_date=19.09.2015&sort=relevance&insertion_date=&top_subcollection_aza=all&query_words=&rank=217&azaclir=aza&highlight_docid=aza%3A%2F%2F09-09-2015-6B_498-2014&number_of_ranks=424", "considerations": "Diritto: 1. 1.1. La retribuzione della ricorrente, quale difensore d'ufficio, \u00e8 stata stabilita in una decisione di un tribunale di primo grado, poi impugnata con un reclamo dinanzi alla giurisdizione di reclamo cantonale. La via del ricorso in materia penale giusta l'art. 78 LTF \u00e8 quindi aperta (sentenza 6B_638/2012 del 10 dicembre 2012 consid. 1). 1.2. Presentato tempestivamente (art. 100 cpv. 1 LTF) e nelle forme richieste (art. 42 cpv. 1 LTF) contro una decisione finale (art. 90 LTF), il ricorso risulta di massima ammissibile sotto i citati aspetti. 1.3. A sostegno del suo gravame, la ricorrente ha allegato una lettera del 30 aprile 2014, posteriore alla decisione impugnata, della Divisione principale dell'imposta sul valore aggiunto dell'AFC. Nel citato scritto figura la posizione giuridica dell'AFC sulla problematica oggetto di ricorso. In tale misura, non costituendo un fatto nuovo n\u00e9 un mezzo di prova nuovo ai sensi dell'art. 99 cpv. 1 LTF, esso appare ammissibile (v. sentenza 6B_638/2012 del 10 dicembre 2012 consid. 2). 2. La causa verte esclusivamente sulla questione di sapere se le tassazioni delle difese di ufficio di imputati con domicilio all'estero debbano comprendere anche un importo a titolo di IVA. 2.1. La CRP ha ricordato che l'imponibilit\u00e0 delle prestazioni di patrocinio dipende dall'assoggettamento del patrocinatore all'IVA, in concreto dato, e dal luogo della prestazione che deve situarsi in Svizzera. Poich\u00e9 l'art. 8 cpv. 1 LIVA (RS 641.20) identifica tale luogo con il domicilio del destinatario della prestazione, la Corte cantonale ha dovuto determinare chi tra lo Stato e l'imputato dovesse essere considerato destinatario delle prestazioni del difensore d'ufficio. Ha rilevato che nelle difese d'ufficio, tra lo Stato, l'avvocato e l'imputato si instaura un rapporto tripartito di diritto pubblico: in quest'ambito il legale adempie un obbligo civico, \u00e8 totalmente indipendente dallo Stato ed \u00e8 tenuto nei confronti dell'imputato ai medesimi obblighi professionali del difensore di fiducia. Il rapporto di diritto pubblico \u00e8 a favore di un terzo, ovvero l'imputato, che \u00e8 il beneficiario del servizio reso dal difensore d'ufficio. Dal momento che l'art. 8 cpv. 1 LIVA non si fonda sul concetto di controparte, bens\u00ec su quello di destinatario, la CRP ha ritenuto difficile scindere quest'ultimo dalla nozione di beneficiario. Considerando l'imputato il destinatario della prestazione, questa non \u00e8 imponibile nel caso in cui egli sia domiciliato all'estero. Ma quand'anche si volesse considerare lo Stato quale destinatario dei servizi resi dal difensore d'ufficio, per la Corte cantonale l'IVA non sarebbe comunque dovuta. Sotto il profilo pubblico e istituzionale, il difensore d'ufficio svolge un ruolo indispensabile per il funzionamento della giustizia, che lo Stato \u00e8 costituzionalmente tenuto a garantire in forza dell'art. 29 cpv. 3 Cost. Lo Stato fissa per legge l'obbligo dell'avvocato di assumere le difese d'ufficio e ne stabilisce la remunerazione. Indispensabili all'esercizio della giustizia e al suo funzionamento, i costi delle difese d'ufficio andrebbero inseriti, secondo i giudici cantonali, nelle spese giudiziarie. D'altronde, nel CPP tali costi rientrano nei disborsi, che a loro volta fanno parte delle spese giudiziarie (art. 422 cpv. 1 e 2 lett. a CPP), di principio sostenute dallo Stato (art. 423 CPP). In quest'ottica si tratterebbe di costi dell'attivit\u00e0 sovrana esentata dall'IVA per effetto dell'art. 18 cpv. 2 lett. l LIVA. 2.2. Con riferimento alla giurisprudenza del Tribunale federale (sentenza 2A.202/2006 del 27 novembre 2006 consid. 3.2 e 4.2), la ricorrente osserva che il destinatario della prestazione sarebbe la persona che se l'\u00e8 fatta promettere e a cui \u00e8 intestata la fattura. Citando le pertinenti norme del CPP relative alla difesa d'ufficio, l'insorgente rileva che destinatario e beneficiario della prestazione sarebbe sia materialmente sia formalmente lo Stato, che con la nomina e la retribuzione di un difensore d'ufficio adempirebbe il suo obbligo di garantire la tutela dei diritti di ogni cittadino innanzi alla giustizia. Sicch\u00e9 le prestazioni fornite dal legale in quest'ambito sarebbero imponibili a titolo di IVA. La ricorrente contesta poi l'assunto secondo cui i costi delle difese d'ufficio sarebbero da annoverare tra quelli dell'attivit\u00e0 sovrana. Quest'ultima si esplicherebbe unicamente nel momento in cui lo Stato, datene le condizioni, reclama all'imputato condannato il rimborso di quanto corrisposto al difensore d'ufficio. Seguire la posizione della CRP di fatto significherebbe riconoscere che, con la sua nota professionale, il difensore d'ufficio proceda formalmente a emettere una tassa di giustizia, compito questo appannaggio esclusivo dello Stato. Peraltro l'insorgente rileva che la soluzione della sentenza impugnata dovrebbe coerentemente condurre ad esentare dall'IVA tutte le difese d'ufficio, a prescindere dal domicilio dell'imputato, ci\u00f2 che, in assenza di un'esplicita norma, apparirebbe contrario alla legislazione vigente. 3. 3.1. La riscossione dell'IVA \u00e8 effettuata in particolare secondo il principio della trasferibilit\u00e0 dell'imposta (art. 1 cpv. 3 lett. c LIVA), che permette di raggiungere lo scopo perseguito dall'IVA, ossia l'imposizione dell'utilizzazione a titolo privato di reddito e sostanza a scopo di consumo (art. 1 cpv. 1 LIVA; DTF 140 II 80 consid. 2.3.2). Se le prestazioni imponibili risultano da un rapporto di diritto privato, il trasferimento dell'imposta \u00e8 disciplinato dagli accordi tra le parti conformemente all'art. 6 LIVA, mentre \u00e8 retto dal diritto pubblico qualora esse si fondino sul diritto pubblico (DTF 140 II 80 consid. 2.4.1-2.5.5). 3.2. Il difensore d'ufficio svolge un compito pubblico regolato dal diritto pubblico. Al momento della sua designazione, tra l'avvocato e lo Stato si instaura un particolare rapporto giuridico, in virt\u00f9 del quale il primo vanta nei confronti del secondo una pretesa di diritto pubblico a essere retribuito conformemente alla pertinente regolamentazione cantonale o federale (v. art. 135 cpv. 1 CPP; DTF 139 IV 261 consid. 2.2.1; 122 I 1 consid. 3a pag. 2). In una sentenza anteriore all'entrata in vigore del CPP, ma valida anche sotto l'egida dell'art. 135 cpv. 1 CPP (v. sentenza 6B_638/2012 del 10 dicembre 2012 consid. 3.4), il Tribunale federale ha precisato che, se l'avvocato nominato difensore d'ufficio vi \u00e8 assoggettato, l'autorit\u00e0 deve tener conto dell'aumento degli oneri risultanti dall'IVA e maggiorare, nella stessa proporzione, l'indennit\u00e0 assegnatagli (DTF 122 I 1 consid. 3c pag. 4). In altre parole, il difensore d'ufficio pu\u00f2 trasferire sullo Stato l'onere dell'IVA. Tale trasferimento presuppone per\u00f2 che le prestazioni da questi fornite siano imponibili sotto il profilo dell'IVA. 4. 4.1. Le prestazioni di servizi (art. 3 lett. e LIVA) di un avvocato (assoggettato all'imposta; art. 10 LIVA), che non si identificano con una delle categorie annoverate dall'art. 8 cpv. 2 LIVA, soggiacciono al principio del luogo del destinatario (art. 8 cpv. 1 LIVA). Se quest'ultimo \u00e8 domiciliato in Svizzera, tali prestazioni sono imponibili, ma non lo sono se \u00e8 domiciliato all'estero, in quanto l'IVA \u00e8 riscossa sulle prestazioni effettuate sul territorio svizzero (v. art. 1 cpv. 2 lett. a LIVA; Info IVA 18 concernente il settore avvocati e notai, gennaio 2010, n. 2.1, consultabile sul sito internet dell'AFC < www.estv.admin.ch > sotto documentazione/imposta sul valore aggiunto/Pubblicazioni/LIVA 2010/Pubblicazioni basate sul web/Info IVA concernenti i settori; consultato il 29 giugno 2015). Per determinare l'imponibilit\u00e0 delle prestazioni dell'avvocato occorre dunque identificare il loro destinatario nell'ambito delle difese di ufficio. 4.2. In relazione al patrocinio dell'imputato, il CPP opera una doppia distinzione: da un lato tra la difesa facoltativa e quella obbligatoria, dall'altro tra difensore di fiducia e difensore d'ufficio. La difesa facoltativa lascia all'imputato la libert\u00e0 di decidere di difendersi da s\u00e9 o di affidare la sua difesa a un patrocinatore, mentre quella obbligatoria gli impone di farsi affiancare da un difensore (di fiducia o d'ufficio) per ragioni connesse alla gravit\u00e0 della pena prospettata, alla persona stessa dell'imputato, oppure alla situazione processuale in cui si trova. Nell'ambito della difesa di fiducia, l'imputato sceglie liberamente il suo patrocinatore assumendone i relativi costi, per contro, in quello della difesa d'ufficio, \u00e8 l'autorit\u00e0 che designa all'imputato un difensore retribuito, almeno provvisoriamente, dallo Stato (sentenza 1B_394/2014 del 27 gennaio 2015 consid. 2.2.1). La difesa d'ufficio si caratterizza con il mandato che lo Stato conferisce a un avvocato a favore dell'imputato (DTF 131 I 217 consid. 2.4). Con la sua designazione, tra l'avvocato e lo Stato si instaura un particolare rapporto di diritto pubblico, nell'ambito del quale il primo \u00e8 chiamato a svolgere un compito di interesse pubblico, a cui non pu\u00f2 di regola sottrarsi (v. art. 12 lett. g della legge del 23 giugno 2000 sugli avvocati [LLCA; RS 935.61]), e il secondo gli corrisponde un'adeguata retribuzione stabilita sulla base di norme di legge (v. art. 135 cpv. 1 CPP; DTF 139 IV 261 consid. 2.2.1; 131 I 217 consid. 2.4 pag. 220), anche nel caso in cui la difesa d'ufficio sia stata disposta per motivi diversi dalla mancanza di mezzi dell'imputato (sentenza 1B_76/2013 dell'8 maggio 2013 consid. 2.1). Bench\u00e9 legato allo Stato da questo particolare rapporto, il difensore d'ufficio \u00e8 vincolato, entro i limiti della legge e delle norme deontologiche, unicamente agli interessi dell'imputato (art. 128 CPP) : gli incombe, operando in completa indipendenza rispetto allo Stato, di fronteggiare l'azione penale e di adoperarsi per ottenere il proscioglimento dell'imputato o una condanna la pi\u00f9 clemente possibile (DTF 106 Ia 100 consid. 6b pag. 105). Sotto questo profilo, l'attivit\u00e0 del difensore d'ufficio non si differenzia da quella del difensore di fiducia (WALTER FELLMANN, Anwaltsrecht, 2010, n. 806). Essa \u00e8 dunque svolta nell'interesse principale dell'imputato, ma anche dello Stato. Se da un lato infatti la designazione di un difensore d'ufficio corrisponde a un diritto costituzionale e convenzionale dell'imputato (art. 29 cpv. 2 e 3 nonch\u00e9 art. 32 cpv. 2 Cost., art. 6 n. 3 lett. c CEDU, art. 14 n. 3 lett. d Patto ONU II [RS 0.103.2]), dall'altro lato costituisce anche un mezzo dello Stato per adempiere i suoi doveri volti segnatamente a garantire un processo equo, ad attuare il principio della parit\u00e0 delle armi e ad assolvere il suo obbligo di assistenza (v. art. 3 cpv. 2 CPP; sentenza 1B_699/2012 del 30 aprile 2013 consid. 2.7 relativa alla difesa obbligatoria). Proprio con riferimento a questo obbligo, lo Stato non pu\u00f2 inoltre limitarsi a designare un difensore d'ufficio, ma \u00e8 pure tenuto a intervenire (anche d'ufficio) in caso di difesa inefficace (art. 134 cpv. 2 CPP; sentenza 1B_187/2013 del 4 luglio 2013 consid. 2.1 e 2.2, in SJ 2014 I 205). La difesa d'ufficio non rappresenta il semplice finanziamento statale di un mandato privato (DTF 132 V 200 consid. 5.1.4 pag. 205) : lo Stato designa il difensore, interviene in caso di difesa inefficace e decide della retribuzione. Le difese d'ufficio costituiscono un rapporto tripartito in cui lo Stato impone all'avvocato di effettuare delle prestazioni a favore dell'imputato, conferendogli una sorta di mandato a favore di terzi. 4.3. N\u00e9 la LIVA n\u00e9 la relativa ordinanza (OIVA; RS 641.201) definiscono il destinatario della prestazione. Di principio esso si determina sulla base delle regole contrattuali che disciplinano il negozio. In linea di massima, il destinatario corrisponde alla persona che si \u00e8 fatta promettere la prestazione (sentenza 2A.202/2006 del 27 novembre 2006 consid. 3.2). Non \u00e8 per contro necessario che effettui pure la controprestazione, potendo quest'ultima essere fornita da un terzo in sua vece (art. 3 lett. f LIVA). Di conseguenza la persona o l'entit\u00e0 su cui grava l'onere effettivo della controprestazione non pu\u00f2 essere considerata automaticamente quale destinataria della prestazione. D'altra parte, il destinatario non si confonde forzatamente con il beneficiario della prestazione, potendo spesso stipulare la prestazione a favore di terzi (RIVIER/ROCHAT PAUCHARD, Droit fiscal suisse, La taxe sur la valeur ajout\u00e9e, 2000, pag. 88). Sotto l'egida della vecchia regolamentazione dell'imposta sul valore aggiunto (vecchia Ordinanza concernente l'imposta sul valore aggiunto del 22 giugno 1994 [vOIVA; RU 1994 1464], rispettivamente vecchia legge federale concernente l'imposta sul valore aggiunto del 2 settembre 1999 [vLIVA; RU 2000 1300]), un autore si \u00e8 chinato sul trattamento fiscale del contratto a favore di terzi (PIERRE-MARIE GLAUSER, Stipulation pour autrui et repr\u00e9sentation en TVA, L'expert-comptable suisse 8/1998 pag. 1463 segg. (in seguito: stipulation); lo stesso, in mwst.com, Kommentar zum Bundesgesetz \u00fcber die Mehrwertsteuer, n. 32 segg. ad art. 11 vLIVA). Poich\u00e9 il promittente effettua la sua prestazione direttamente al terzo beneficiario, sotto il profilo economico oggetto dell'imposta non dovrebbe essere il rapporto tra il fornitore della prestazione (promittente) e lo stipulante-pagatore, bens\u00ec quello tra il promittente e il terzo-consumatore (PIERRE-MARIE GLAUSER, stipulation, pag. 1465 seg. e pag. 1468). Quest'ultimo dovrebbe dunque essere considerato il destinatario della prestazione. L'autore rileva tuttavia che, tenuto conto delle specificit\u00e0 dell'IVA in particolare in materia di deduzione dell'imposta precedente, si dovrebbe considerare il contratto a favore di terzi come il risultato di un tipo di rappresentanza indiretta. In tal caso la prestazione economicamente fornita dal promittente direttamente al terzo verrebbe allora suddivisa in due prestazioni distinte, quella del promittente allo stipulante e quella dello stipulante al terzo, ignorando l'IVA il rapporto tra promittente e terzo (PIERRE-MARIE GLAUSER, stipulation, pag. 1468). Il destinatario della prestazione del promittente dovrebbe allora essere considerato lo stipulante. 4.4. Trasponendo quanto precede alle difese d'ufficio, bench\u00e9 in primo luogo sia l'imputato a beneficiare delle prestazioni di servizio del difensore, il destinatario di queste ultime dev'essere considerato lo Stato. D'altronde, lo Stato corrisponde pure all'entit\u00e0 che si \u00e8 fatta promettere la prestazione, rilevato che per prestazione ai sensi della LIVA si intende anche quella che avviene in virt\u00f9 di una legge o su ordine di un'autorit\u00e0 (art. 3 lett. c LIVA), e su cui pesa l'onere della controprestazione. 5. Resta da esaminare se, come ritenuto nella sentenza impugnata, i servizi forniti dal difensore d'ufficio rientrino nella categoria dell'attivit\u00e0 sovrana, non imponibile. 5.1. In mancanza di prestazione, non sono considerati controprestazione gli emolumenti, i contributi o altri pagamenti ricevuti per attivit\u00e0 sovrane (art. 18 cpv. 2 lett. l LIVA). Per attivit\u00e0 sovrana ai sensi della LIVA s'intende l'attivit\u00e0 di una collettivit\u00e0 pubblica che non \u00e8 di natura imprenditoriale, segnatamente non \u00e8 commerciale e non \u00e8 in concorrenza con le attivit\u00e0 di offerenti privati, anche se per la stessa sono riscossi emolumenti, contributi o altre tasse (art. 3 lett. g LIVA). Bench\u00e9 la legge menzioni solo la collettivit\u00e0 pubblica, anche le persone e le organizzazioni private, alle quali sono affidati compiti di diritto pubblico, possono svolgere un'attivit\u00e0 sovrana (BOPP/K\u00d6NIG, Ausgew\u00e4hlte Fragestellungen bez\u00fcglich Unternehmen und Gemeinwesen in neuen MWSTG, ASA 78 pag. 796 seg.; CAMENZIND/HONAUER/VALLENDER/JUNG/PROBST, H andbuch zum Mehrwertsteuergesetz [MWSTG], 3a ed. 2012, n. 553 pag. 238; v. pure art. 3 lett. g del disegno di modifica della LIVA, FF 2015 2227). La nozione di attivit\u00e0 sovrana in ambito IVA, che non si confonde con la definizione datane dal diritto privato e dal diritto pubblico (Messaggio concernente la semplificazione dell'imposta sul valore aggiunto del 25 giugno 2008, FF 2008 6090), \u00e8 pi\u00f9 restrittiva di quella di compito di diritto pubblico (sentenza 2C_882/2014 del 13 aprile 2015 consid. 3.4, destinata alla pubblicazione), sicch\u00e9 non basta che una persona sia stata investita di un tale compito per ammettere che esercita un'attivit\u00e0 sovrana. Secondo la giurisprudenza relativa alla vecchia LIVA, l'attivit\u00e0 sovrana \u00e8 caratterizzata dall'esistenza di un rapporto di subordinazione e di un potere coercitivo nei confronti dei cittadini fondato sul diritto pubblico (DTF 125 II 480 consid. 8b; sentenza 2A.197/2005 del 28 dicembre 2005 consid. 3.1). Sotto l'egida della nuova LIVA, se da un lato l'AFC non intende rinunciare a queste esigenze (v. Info IVA 19 concernente il settore Collettivit\u00e0 pubbliche, gennaio 2010, Parte B, n. 1.2.1), dall'altro lato non c'\u00e8 unanimit\u00e0 dottrinale sulla possibilit\u00e0 di mantenere detta prassi (v. CAMENZIND/HONAUER/VALLENDER/JUNG/ PROBST, op. cit., n. 873 segg. pag. 326 segg.; BAUMGARTNER/ CLAVADETSCHER/KOCHER, Vom alten zum neuen Mehrwertsteuergesetz, 2010, \u00a7 4 n. 33 segg.). In concreto, non occorre tuttavia chinarsi oltre su tale problematica (per quanto utile, si rinvia al Messaggio concernente la revisione parziale della legge sull'IVA del 25 febbraio 2015, FF 2015 2173 n. 2), la definizione legale di attivit\u00e0 sovrana risultando sufficiente a dirimere la vertenza in esame. 5.2. Bench\u00e9 chiamato dallo Stato a svolgere un compito di interesse pubblico, nella sostanza l'attivit\u00e0 del difensore d'ufficio non si distingue da quella del difensore di fiducia (v. supra consid. 4.2). In quanto tale, essa \u00e8 indubbiamente di natura imprenditoriale e commerciale e non corrisponde dunque alla definizione dell'art. 3 lett. g LIVA. La retribuzione del difensore d'ufficio del resto non pu\u00f2 limitarsi a coprirne le spese, ma dev'essere calcolata in modo che sia possibile per l'avvocato realizzare un guadagno che, se anche modesto, non dev'essere simbolico (DTF 132 I 201). Peraltro, nell'ambito delle difese d'ufficio, lo Stato si limita a dare rispettivamente a imporre un mandato all'avvocato, l'unico che pu\u00f2 assumere la difesa dell'imputato (art. 127 cpv. 5 CPP), ma non gli delega alcuna competenza propria. Non sarebbe pertanto coerente qualificare di sovrana l'attivit\u00e0 di una persona incaricata all'uopo dalla collettivit\u00e0 pubblica, laddove quest'ultima di per s\u00e9 non pu\u00f2 svolgerla (v. art. 3 lett. g LIVA). \u00c8 vero che il CPP annovera le spese della difesa d'ufficio e del gratuito patrocinio tra i disborsi. In quanto tali, fanno parte delle spese procedurali (art. 422 cpv. 1 e 2 lett. a CPP). Riservato l'art. 135 cpv. 4 CPP, esse sono sostenute dalla Confederazione o dal Cantone che ha condotto il procedimento (art. 423 cpv. 1 unitamente all'art. 426 cpv. 1 CPP). Nell'ottica del CPP, queste spese sono dunque strettamente connesse con l'amministrazione della giustizia, ossia con una funzione essenziale e caratteristica dello Stato, come rettamente osservato dalla CRP. Ci\u00f2 posto, non \u00e8 possibile estendere attraverso il CPP la nozione di attivit\u00e0 sovrana contenuta nella LIVA, essendo una nozione indipendente dagli altri campi del diritto (v. supra consid. 5.1). Ne segue che l'attivit\u00e0 svolta dal difensore d'ufficio non \u00e8 un'attivit\u00e0 sovrana ai sensi dell'art. 3 lett. g LIVA e non ricade nel campo d'applicazione dell'art. 18 cpv. 2 lett. l LIVA. Essa \u00e8 dunque imponibile. 6. Da quanto precede discende che la retribuzione delle prestazioni di servizio fornite dal difensore d'ufficio deve comprendere anche un importo a titolo di IVA, trovandosi il destinatario, ossia lo Stato, sul territorio svizzero. Il ricorso si rivela fondato e merita pertanto accoglimento. La sentenza impugnata viene annullata e la causa rinviata alla CRP, affinch\u00e9 accolga il reclamo interpostole dalla ricorrente e le riconosca una retribuzione per la difesa d'ufficio comprensiva di IVA. L'insorgente postula congrue ripetibili per la procedura ricorsuale. Avendo agito personalmente dinanzi al Tribunale federale e non avendo dimostrato di aver fatto fronte a particolari oneri in relazione al presente gravame, non v'\u00e8 spazio per accordarle le ripetibili richieste (art. 68 cpv. 1 e 2 LTF; DTF 135 III 127 consid. 4; 129 II 297 consid. 5). Bench\u00e9 la causa abbia un interesse pecuniario, non si prelevano spese giudiziarie (art. 66 cpv. 1 e 4 LTF). ", "ruling": "Per questi motivi, il Tribunale federale pronuncia: 1. Il ricorso \u00e8 accolto. La sentenza impugnata \u00e8 annullata e la causa \u00e8 rinviata alla Corte dei reclami penali del Tribunale d'appello del Cantone Ticino per nuovo giudizio. 2. Non si prelevano spese giudiziarie. 3. Comunicazione alla ricorrente e alla Corte dei reclami penali del Tribunale d'appello del Cantone Ticino, nonch\u00e9 per informazione all'Amministrazione federale delle contribuzioni. ", "judgment": ["approval"]}
{"id": 68240, "text": "Fatti: A. A._, nato nel 1970, ha presentato in data 3 marzo 2015 presso l'Ufficio assicurazione invalidit\u00e0 del Cantone Ticino (di seguito UAI) una richiesta di prestazioni. Con decisione del 12 ottobre 2017 l'UAI ha posto il richiedente al beneficio di un quarto di rendita dal 1\u00b0 settembre 2015. B. L'assicurato si \u00e8 rivolto al Tribunale delle assicurazioni del Cantone Ticino con ricorso del 7 novembre 2017 postulando quanto segue: \"Il ricorso \u00e8 accolto. Conseguentemente la decisione avversata \u00e8 annullata e l'incarto \u00e8 rinviato per istruttoria all'UAI alfine che abbia ad accertare quanto riportato nei considerandi, segnatamente in punto alla capacit\u00e0 funzionale dell'assicurato, posto come in tutti i casi debba essere riconosciuto a favore del medesimo almeno una mezza rendita di invalidit\u00e0\". Con giudizio dell'8 novembre 2018, il Tribunale cantonale ha accolto il ricorso e posto A._ al beneficio di una mezza rendita d'invalidit\u00e0 dal 1\u00b0 settembre 2015. C. A._ ha inoltrato un ricorso in materia di diritto pubblico davanti al Tribunale federale chiedendo, previo accoglimento del ricorso e annullamento della decisione avversata, che l'incarto sia rinviato al Tribunale cantonale perch\u00e9 abbia a determinarsi ai sensi dei considerandi. ", "legal_area": "social_law", "date": 2019, "link": "https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=21&from_date=12.04.2019&to_date=01.05.2019&sort=relevance&insertion_date=&top_subcollection_aza=all&query_words=&rank=205&azaclir=aza&highlight_docid=aza%3A%2F%2F18-04-2019-9C_863-2018&number_of_ranks=354", "considerations": "Diritto: 1. Il ricorrente postula l'ammissione del gravame e, riferendosi alla motivazione ricorsuale, il rinvio della causa all'UAI per nuovi accertamenti. Cos\u00ec facendo l'insorgente disattende che il ricorso in materia di diritto pubblico \u00e8 di natura riformatoria e non cassatoria (art. 107 cpv. 2 LTF). Sulla base delle motivazioni contenute nel memoriale di ricorso, si pu\u00f2 comunque dedurre che conclude per il riconoscimento di una prestazione superiore a quanto stabilito dai giudici cantonali. Il ricorso \u00e8 quindi ammissibile, viste le sue conclusioni interpretate secondo la motivazione ricorsuale (cfr. DTF 137 II 313 consid. 1.3 pag. 317; 136 V 131 consid. 1.2 pag. 135). 2. Il ricorso in materia di diritto pubblico pu\u00f2 essere presentato per violazione del diritto, cos\u00ec come stabilito dagli art. 95 e 96 LTF. Il Tribunale federale esamina d'ufficio l'applicazione del diritto federale (art. 106 cpv. 1 LTF), non essendo vincolato n\u00e9 dagli argomenti sollevati nel ricorso n\u00e9 dai motivi addotti dall'autorit\u00e0 precedente. Tuttavia, tenuto conto dell'onere di allegazione e motivazione imposto dall'art. 42 cpv. 1 e 2 LTF (sulle esigenze di motivazione cfr. DTF 140 III 86 consid. 2 pag. 88 seg. con riferimenti), esso considera di regola solo gli argomenti proposti nell'atto di ricorso (DTF 140 III 86 consid. 2 pag. 89 con riferimenti). 3. 3.1. Il Tribunale cantonale ha ritenuto che l'assicurato presentava un'incapacit\u00e0 di lavoro del 50% in un'attivit\u00e0 adeguata, da cui derivava, fondandosi su un raffronto dei redditi prima e dopo l'invalidit\u00e0, una perdita di guadagno del 52%, rispettivamente del 55%, che apre il diritto a una mezza rendita d'invalidit\u00e0. Per quanto riguarda la capacit\u00e0 di lavoro residua, il Tribunale cantonale ha esposto che \"la questione medica non necessita ulteriore approfondimento dal momento, come indicato di seguito (n.d.r sulla base del raffronto dei redditi), con un'abilit\u00e0 al 50% in attivit\u00e0 adeguate l'assicurato presenta il diritto ad una mezza rendita come postulato con il ricorso\". Il Tribunale cantonale ha quindi rinunciato ad esaminare quale fosse l'incapacit\u00e0 di lavoro dell'assicurato, limitandosi, dopo avere elencato acriticamente i diversi rapporti medici agli atti, a prendere atto che l'insorgente aveva postulato il riconoscimento di una mezza rendita. In altre parole, il giudizio cantonale \u00e8 privo di qualsiasi motivazione relativa all'abilit\u00e0 lavorativa dell'assicurato. 3.2. Nella sua memoria ricorsuale davanti al Tribunale federale l'insorgente fa valere di avere chiesto con il ricorso del 7 novembre 2017 il riconoscimento di almeno una mezza rendita d'invalidit\u00e0, ma non per questo di avere limitato le sue conclusioni a quanto in seguito concesso dal Tribunale cantonale. Il rinvio della causa all'UAI per ulteriori accertamenti medici doveva servire a stabilire la sua reale capacit\u00e0 lavorativa residua. 3.3. I giudici cantonali sono incorsi in un errore, credendo che il ricorrente si era limitato a chiedere con il ricorso del 7 novembre 2017 solo il diritto a una mezza rendita d'invalidit\u00e0. Come si evince dalle conclusioni di quel gravame, l'insorgente in sede cantonale ha postulato il riconoscimento di almeno mezza rendita d'invalidit\u00e0. Oltretutto, il giudice delle assicurazioni sociali non \u00e8 legato alle conclusioni delle parti e pu\u00f2 cambiare una decisione a sfavore del ricorrente, ma anche in suo favore accordandogli pi\u00f9 di quanto richiesto (art. 61 lett. d LPGA) : la procedura in materia di assicurazioni sociali \u00e8 infatti, almeno in parte, retta dalla massima ufficiale (JEAN M\u00c9TRAL, in Commentaire romand, Loi sur la partie g\u00e9n\u00e9rale des assurances sociales, 2018, Basilea, ad art. 61 n. 75). Il Tribunale cantonale non poteva quindi limitarsi a prendere atto delle conclusioni del ricorrente, peraltro interpretate erroneamente, e rinunciare a esaminare la capacit\u00e0 lavorativa del ricorrente, senza violare la massima ufficiale. Il giudizio dell'8 novembre 2018, in quanto privo di qualsivoglia motivazione in merito all'esame della capacit\u00e0 lavorativa dell'assicurato, viola inoltre le esigenze federali in merito al contenuto delle decisioni impugnabili davanti al Tribunale federale le quali, per essere valide, devono contenere, tra l'altro, i motivi determinanti di fatto e di diritto (art. 112 cpv. 1 lett. b LTF). Visto quanto precede, si giustifica di rinviare la causa al Tribunale cantonale affinch\u00e9 completi la decisione impugnata (art. 112 cpv. 3 LTF). 4. Il ricorso \u00e8 manifestamente fondato, per cui la causa pu\u00f2 essere evasa con motivazione sommaria (art. 109 LTF). Tenuto conto dell'esito del litigio, che \u00e8 determinato da una censura formale, senza che sia pregiudicato il merito della controversia, si pu\u00f2 rinunciare allo scambio degli scritti, anche per ragioni di economia di procedura (art. 102 al. 1 LTF; cfr. sentenza 9C_483/2015 del 28 luglio 2015 consid. 4). 5. Le spese giudiziarie e le indennit\u00e0 per ripetibili seguono la soccombenza (art. 66 cpv. 1, 68 cpv. 1 e 2 LTF). Il rinvio con esito aperto equivale a piena vittoria (DTF 137 V 210 consid. 7.1 pag. 271 con riferimenti). Nel caso concreto la soccombenza deve essere accollata allo Stato del Cantone Ticino in quanto il Tribunale cantonale, violando la massima ufficiale e l'art. 112 LTF, ha causato delle spese inutili (art. 66 cpv. 3 LTF, v. anche sentenza 9C_251/2009 del 15 maggio 2009 consid. 2.1). Il Cantone Ticino dovr\u00e0 inoltre versare un'adeguata indennit\u00e0 per spese ripetibili al patrocinatore del ricorrente. ", "ruling": "Per questi motivi, il Tribunale federale pronuncia: 1. Il ricorso \u00e8 accolto. La sentenza del Tribunale delle assicurazioni del Cantone Ticino dell'8 novembre 2018 \u00e8 annullata. La causa \u00e8 rinviata al Tribunale delle assicurazioni del Cantone Ticino perch\u00e9 statuisca di nuovo circa il diritto del ricorrente alla rendita d'invalidit\u00e0. 2. Le spese giudiziarie di fr. 800.- sono poste a carico dello Stato del Cantone Ticino. 3. Lo Stato del Cantone Ticino verser\u00e0 al ricorrente la somma di fr. 2800.- a titolo di ripetibili per la procedura innanzi al Tribunale federale. 4. Comunicazione alle parti, al Tribunale delle assicurazioni del Cantone Ticino e all'Ufficio federale delle assicurazioni sociali. ", "judgment": ["approval"]}
{"id": 70630, "text": "Fatti: A. Con sentenza del 20 dicembre 2013 il Giudice della Pretura penale ha riconosciuto A._ autore colpevole di diffamazione (art. 173 CP), per avere a partire dal 6 agosto 2009, comunicando con terzi, reso sospetta una persona di condotta disonorevole mediante uno scritto pubblicato su una sua pagina internet allestita in forma di blog. L'imputato \u00e8 stato condannato alla pena pecuniaria di 6 aliquote giornaliere di fr. 240.-- ciascuna, per complessivi fr. 1'440.--, sospesa condizionalmente per un periodo di prova di 2 anni, alla multa di fr. 300.-- e al pagamento delle spese processuali. B. Adita dall'imputato, con sentenza del 10 marzo 2015 la Corte di appello e di revisione penale (CARP) lo ha prosciolto dall'imputazione di diffamazione, ponendo gli oneri processuali di primo e di secondo grado a carico dello Stato e riconoscendogli un'indennit\u00e0 giusta l'art. 429 CPP di fr. 1'500.--. La Corte cantonale ha accertato l'intervenuta prescrizione dell'azione penale. C. Il Ministero pubblico impugna questa sentenza con un ricorso in materia penale al Tribunale federale, chiedendo di annullarla e di rinviare gli atti alla precedente istanza per un nuovo giudizio. Il ricorrente fa valere la violazione del diritto federale. Non sono state chieste osservazioni sul gravame. ", "legal_area": "penal_law", "date": 2015, "link": "https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=14&from_date=19.11.2015&to_date=08.12.2015&sort=relevance&insertion_date=&top_subcollection_aza=all&query_words=&rank=135&azaclir=aza&highlight_docid=aza%3A%2F%2F02-12-2015-6B_473-2015&number_of_ranks=460", "considerations": "Diritto: 1. La decisione impugnata, di carattere finale (art. 90 LTF), \u00e8 stata pronunciata in una causa in materia penale (art. 78 cpv. 1 LTF), da un'autorit\u00e0 di ultima istanza cantonale (art. 80 cpv. 1 LTF). La legittimazione del ricorrente \u00e8 data (art. 81 cpv. 1 lett. b n. 3 LTF). Il ricorso \u00e8 tempestivo (art. 100 cpv. 1 LTF) ed \u00e8 sotto i citati aspetti ammissibile. 2. 2.1. Nella fattispecie \u00e8 accertato che il testo incriminato \u00e8 stato pubblicato il 6 agosto 2009 sulla pagina internet dell'imputato, ove era consultabile almeno fino al 22 gennaio 2010. La CARP ha rilevato che, secondo la giurisprudenza del Tribunale federale, i reati contro l'onore, anche nel caso in cui siano commessi mediante prodotti stampati, costituiscono reati istantanei e non permanenti: la prescrizione dell'azione penale inizia quindi a decorrere dal momento in cui \u00e8 stata commessa l'infrazione, vale a dire con la pubblicazione dell'opera (cfr. art. 98 lett. a CP). La Corte cantonale ha ritenuto questa prassi applicabile anche quando la diffamazione \u00e8 commessa tramite internet, come in concreto, ritenuto che in entrambi i casi lo scritto lesivo dell'onore pu\u00f2 ancora essere accessibile e consultato dopo la sua pubblicazione. Contrariamente all'opinione del Giudice della Pretura penale, la CARP ha quindi ritenuto determinante la data del 6 agosto 2009, sicch\u00e9 ha stabilito che l'azione penale era prescritta. 2.2. Il ricorrente fa valere la mancata applicazione dell'art. 98 lett. c CP, adducendo che nella fattispecie la diffamazione si sarebbe protratta fino al momento in cui il testo era visibile su internet, vale a dire fino almeno al 22 gennaio 2010, data dalla quale sarebbe iniziata a decorrere la prescrizione. Sostiene che, diversamente dal caso di una pubblicazione stampata, una lesione dell'onore commessa tramite internet continuerebbe per tutto il tempo in cui l'articolo rimane visibile in rete. Rileva che l'imputato deteneva il controllo del sito internet in cui \u00e8 stato pubblicato il testo litigioso ed aveva quindi la possibilit\u00e0 di decidere se mantenerlo o rimuoverlo. Secondo il ricorrente, la giurisprudenza del Tribunale federale, che considera le infrazioni contro l'onore quali reati istantanei, dovrebbe essere limitata alle pubblicazioni su supporti cartacei, mentre nel caso di internet occorrerebbe tenere conto del momento fino al quale l'autore ha deliberatamente scelto di mantenere l'articolo visibile in rete. In questa circostanza, la prescrizione dell'azione penale sarebbe quindi iniziata a decorrere dal 22 gennaio 2010 e non era ancora intervenuta quando il giudice di prima istanza ha pronunciato la sentenza di condanna. 2.3. Secondo l'art. 178 cpv. 1 CP, per i delitti contro l'onore, l'azione penale si prescrive in quattro anni. Giusta l'art. 98 CP, la prescrizione decorre dal giorno in cui l'autore ha commesso il reato (lett. a); se il reato \u00e8 stato eseguito mediante atti successivi, dal giorno in cui \u00e8 stato compiuto l'ultimo atto (lett. b); se il reato \u00e8 continuato per un certo tempo, dal giorno in cui \u00e8 cessata la continuazione (lett. c). Secondo la giurisprudenza, un reato permanente (\"Dauerdelikt\") ai sensi dell'art. 98 lett. c CP \u00e8 dato quando gli atti che determinano la situazione illegale formano un'unit\u00e0 con quelli che la perpetuano o con l'omissione di farla cessare, per quanto il comportamento volto a mantenere lo stato di fatto delittuoso sia espressamente o implicitamente compreso negli elementi costitutivi del reato. In altre parole, i reati permanenti sono caratterizzati dal fatto che la continuazione nel tempo di un comportamento o di una situazione illeciti rappresenta ancora illegalit\u00e0 costitutiva della fattispecie del reato (DTF 135 IV 6 consid. 3.2; 132 IV 49 consid. 3.1.2.2; 131 IV 83 consid. 2.1.2 e rinvii). Per i reati contro l'onore secondo gli art. 173 segg. CP, la giurisprudenza ha esplicitamente negato un reato permanente (DTF 93 IV 93 consid. 2). Nella sentenza 6B_67/2007 del 2 giugno 2007, richiamata dalla Corte cantonale, il Tribunale federale ha precisato che anche nel caso di una lesione dell'onore mediante la pubblicazione in un libro non \u00e8 dato un reato permanente, per ammettere il quale non \u00e8 sufficiente che il risultato delittuoso duri per un certo periodo (cfr. DTF 84 IV 17 consid. 2). Questa Corte ha rilevato che nemmeno la prassi previgente considerava i reati contro l'onore come un'unit\u00e0 sotto il profilo della prescrizione (DTF 119 IV 199 consid. 2). Ha ritenuto che in simili costellazioni occorre piuttosto riconoscere un reato istantaneo (\"Zustandsdelikt\"), in cui l'agire dell'autore \u00e8 limitato nel tempo, ma la situazione illecita si protrae per un certo periodo, come \u00e8 il caso per le lesioni dell'onore tramite la stampa. Il Tribunale federale ha quindi ritenuto che per i reati contro l'onore mediante mezzi stampati la prescrizione inizia a decorrere con l'azione propriamente lesiva dell'onore, vale a dire con la pubblicazione dell'opera incriminata (DTF 97 IV 153 consid. 2). Ci\u00f2, indipendentemente dal fatto che l'autore non abbia intrapreso nulla al fine di ritirare dal commercio il libro incriminato o per correggere i passaggi lesivi della personalit\u00e0, non avendone l'obbligo prima che la condanna per diffamazione sia cresciuta in giudicato (cfr. sentenza 6B_67/2007, citata, consid. 4.2). 2.4. Il ricorrente sostiene che un reato di diffamazione commesso tramite internet sarebbe permanente, giacch\u00e9 l'autore, omettendo di rimuovere l'articolo offensivo incriminato, crea una situazione illegale che perdura fino a quando la pubblicazione non viene rimossa. Richiama al riguardo l'opinione di PHILIPPE GILLI\u00c9RON (La diffusion de propos attentatoires \u00e0 l'honneur sur internet, in: SJ 2001 II pag. 181 segg.), secondo cui la prescrizione inizia a decorrere solo dal giorno in cui il sito internet non pu\u00f2 pi\u00f9 essere consultato, siccome l'infrazione continua a spiegare i suoi effetti finch\u00e9 il sito \u00e8 attivo. Nel citato contributo \u00e8 altres\u00ec precisato che il termine di prescrizione pu\u00f2 rivelarsi particolarmente lungo se il sito internet rimane accessibile durante diversi anni (cfr. op. cit. pag. 189). Tuttavia, la dottrina dominante pi\u00f9 recente, successiva al contributo di GILLI\u00c9RON, ribadisce la natura di reati istantanei dei delitti contro l'onore, richiamando essenzialmente la giurisprudenza del Tribunale federale (cfr. TRECHSEL/PIETH, Schweizerisches Strafgesetzbuch, Praxiskommentar, 2aed. 2013, n. 6 all'art. 98 e n. 2 all'art. 178; ANDREAS DONATSCH, Strafrecht III, 10aed. 2013, pag. 378 nota n. 40; MATTHIAS ZURBR\u00dcGG, in: Basler Kommentar, Strafrecht I, 3aed. 2013, n. 7 all'art. 98; FRANZ RIKLIN, in: Basler Kommentar, Strafrecht II, 3aed. 2013, n. 3 all'art. 178; GILBERT KOLLY, in: Commentaire Romand, Code p\u00e9nal I, 2009, n. 11 all'art. 98; STEFAN TRECHSEL, Schweizerisches Strafrecht, Allgemeiner Teil I, 6aed. 2004, pag. 79. La tesi di GILLI\u00c9RON \u00e8 invero ripresa acriticamente da DUPUIS/GELLER/ MONNIER/MOREILLON/PIGUET/BETTEX/STOLL, Petit Commentaire Code p\u00e9nal, 2012, n. 9 all'art. 98 (nella parte dedicata al commento dell'art. 178 CP, il medesimo commentario precisa tuttavia esplicitamente che i reati contro l'onore non costituiscono reati permanenti, bens\u00ec istantanei, cfr. op. cit., n. 2 all'art. 178). 2.5. Certo, un testo diffamatorio su internet pu\u00f2 essere visibile per un determinato periodo dopo la sua pubblicazione. La stessa situazione pu\u00f2 per\u00f2 verificarsi anche quando il reato \u00e8 compiuto mediante la stampa, in particolare in caso di una forte tiratura o di un'opera destinata per le sue caratteristiche ad essere conservata ed a durare nel tempo, come per esempio un libro, o ove la pubblicazione \u00e8 scaricabile su supporti informatici o elettronici. Certo chi, come in concreto, dispone del controllo del sito internet, pu\u00f2 rimuovere autonomamente e in qualsiasi momento un suo articolo lesivo dell'onore. Ma anche nel caso di una pubblicazione in forma cartacea, un autore pu\u00f2 intervenire per correggerla, bloccarne la diffusione o farla ritirare dal commercio (cfr. sentenza 6B_67/2007, citata, consid. 3.2 e 4.2). Entrambe le situazioni sono quindi analoghe e non giustificano di scostarsi dalla giurisprudenza del Tribunale federale che ritiene di principio istantanei i reati contro l'onore. La lesione dell'onore non richiude in s\u00e9 un elemento di carattere durevole legato ad un comportamento supplementare dell'autore volto a fare perpetuare il risultato delittuoso. Una diffamazione commessa su internet, come quella commessa a mezzo stampa, risulta infatti consumata per effetto della pubblicazione mediante la quale la persona attaccata \u00e8 resa sospetta di condotta disonorevole, anche se lo stato di illiceit\u00e0 si protrae per un certo periodo. Come visto, il fatto che il risultato illecito duri per qualche tempo non \u00e8 di per s\u00e9 sufficiente per ammettere un reato permanente. \u00c8 comunque riservato il caso in cui l'autore interviene per ripubblicare o per prolungare la diffusione su internet del testo incriminato, rendendosi in tal caso colpevole di un nuovo reato contro l'onore. Questa situazione non si realizza in concreto, poich\u00e9, secondo gli accertamenti della Corte cantonale vincolanti per il Tribunale federale (art. 105 cpv. 1 LTF), l'autore ha rimosso il testo dal proprio sito internet il 22 gennaio 2010, quando \u00e8 stata inoltrata la querela penale nei suoi confronti. 2.6. D'altra parte, per i delitti contro l'onore, il termine di prescrizione dell'azione penale \u00e8 di soli quattro anni (art. 178 cpv. 1 CP), pi\u00f9 breve quindi rispetto ai termini ordinari di prescrizione dei delitti, di sette rispettivamente dieci anni (art. 97 cpv. 1 lett. c e d CP). Questa riduzione tiene conto del fatto che di massima il pregiudizio provocato dalle lesioni dell'onore diminuisce rapidamente, senza lasciare conseguenze durevoli (cfr., per tutti, TRECHSEL/PIETH, op. cit., n. 1 all'art. 178). In tali circostanze non si giustifica di privilegiare, sotto il profilo della prescrizione, l'autore che commette una diffamazione mediante una pubblicazione stampata rispetto a colui che la compie su internet. In effetti, qualora dovesse essere seguita la tesi del ricorrente, pur commettendo un'infrazione analoga, l'imputato che agisce tramite internet si vedrebbe prolungare il termine di prescrizione per rapporto a chi utilizza un mezzo stampato. Ci\u00f2 comporterebbe una disparit\u00e0 di trattamento ingiustificata, segnatamente ove si consideri che, secondo la stessa opinione dottrinale citata dal ricorrente, il termine di prescrizione per chi commette il reato su internet pu\u00f2 rivelarsi particolarmente lungo se il sito incriminato rimane accessibile durante diversi anni (cfr. GILLI\u00c9RON, op. cit., pag. 189). A maggior ragione deve quindi essere riconosciuto in entrambi i casi un reato istantaneo. 2.7. Ne segue che, in concreto, il termine quadriennale di prescrizione dell'azione penale \u00e8 iniziato a decorrere giusta l'art. 98 lett. a CP con la pubblicazione del testo incriminato sulla pagina internet dell'imputato, il 6 agosto 2009. Esso \u00e8 di conseguenza giunto a scadenza prima dell'emanazione del giudizio di primo grado, sicch\u00e9 la Corte cantonale ha concluso a ragione che il reato di diffamazione di cui all'art. 173 CP era prescritto. 3. Il ricorso deve pertanto essere respinto. Non si prelevano spese a carico del ricorrente, che si \u00e8 rivolto al Tribunale federale nell'esercizio delle sue attribuzioni ufficiali (art. 66 cpv. 4 LTF). Non si assegnano ripetibili all'opponente, non invitato a presentare una risposta al gravame. ", "ruling": "Per questi motivi, il Tribunale federale pronuncia: 1. Il ricorso \u00e8 respinto. 2. Non si prelevano spese giudiziarie. 3. Comunicazione al ricorrente, al patrocinatore dell'opponente, alla Corte di appello e di revisione penale del Cantone Ticino e, per conoscenza, all'accusatrice privata. ", "judgment": ["dismissal"]}
{"id": 75929, "text": "Fatti: A. A._, nato nel 1952, cittadino italiano residente in Italia, ha lavorato in Svizzera nel settore edile a partire dal 1971 fino a settembre 2011, dopo di che non si \u00e8 pi\u00f9 presentato al lavoro, segnatamente per disturbi locomotori diffusi su base degenerativa. Il 23 febbraio 2012 A._ ha inoltrato una domanda di prestazioni AI. Con decisione del 4 gennaio 2013 (previo progetto del 26 settembre 2012 dell'Ufficio dell'assicurazione invalidit\u00e0 del Cantone Ticino), l'Ufficio AI per gli assicurati residenti all'estero (di seguito UAIE) ha riconosciuto a A._ un quarto di rendita d'invalidit\u00e0 a far tempo dal 1\u00b0 settembre 2012. B. A._ si \u00e8 aggravato al Tribunale amministrativo federale in data 1\u00b0 febbraio 2013, cui ha chiesto il riconoscimento di mezza rendita d'invalidit\u00e0. Con giudizio del 15 settembre 2015 la Corte federale adita ha accolto il gravame e riformato la decisione impugnata nel senso di riconoscere a A._ una mezza rendita d'invalidit\u00e0 dal 1\u00b0 settembre 2012. C. L'UAIE ha interposto ricorso in materia di diritto pubblico al Tribunale federale in data 19 ottobre 2015 (timbro postale), cui chiede di annullare il giudizio del Tribunale federale amministrativo e confermare la decisione del 4 gennaio 2013 dell'UAIE. A._ e l'Ufficio federale delle assicurazioni sociali hanno rinunciato a determinarsi. ", "legal_area": "social_law", "date": 2016, "link": "https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=18&from_date=07.04.2016&to_date=26.04.2016&sort=relevance&insertion_date=&top_subcollection_aza=all&query_words=&rank=171&azaclir=aza&highlight_docid=aza%3A%2F%2F19-04-2016-9C_767-2015&number_of_ranks=442", "considerations": "Diritto: 1. Il ricorso in materia di diritto pubblico pu\u00f2 essere presentato per violazione del diritto, cos\u00ec come stabilito dagli art. 95 e 96 LTF. Il Tribunale federale applica d'ufficio il diritto (art. 106 cpv. 1 LTF), non essendo vincolato n\u00e9 dagli argomenti sollevati nel ricorso n\u00e9 dai motivi addotti dall'autorit\u00e0 precedente (DTF 139 V 127 consid. 1.2 pag. 129). Il Tribunale federale esamina in linea di principio solo le censure sollevate, con riferimento all'esigenza di motivazione prevista all'art. 42 cpv. 1 e 2 LTF (DTF 140 III 86 consid. 2 pag. 88 seg. con riferimenti) e non pu\u00f2 andare oltre le conclusioni delle parti (art. 107 cpv. 1 LTF). 2. Oggetto del contendere \u00e8 il diritto di A._ a una rendita dell'assicurazione per l'invalidit\u00e0 a far tempo dal 1\u00b0 settembre 2012, in particolare il tasso d'invalidit\u00e0 alla base di tale prestazione. Avuto riguardo alle censure sollevate dall'UAIE con il ricorso in materia di diritto pubblico, contestato \u00e8 il calcolo dell'invalidit\u00e0 operato dal Tribunale amministrativo federale e in particolare l'importo del salario statistico da invalido ricavato dall'inchiesta svizzera sulla struttura dei salari (ISS) edita dall'Ufficio federale di statistica, come pure la questione dell'entit\u00e0 della sua riduzione per tener conto delle peculiarit\u00e0 personali e professionali del caso concreto. Pacifico che A._ non pu\u00f2 pi\u00f9 esercitare la sua precedente attivit\u00e0 lavorativa ma che in una rispettosa dei limiti funzionali egli \u00e8 in grado di svolgerla nella misura del 70% (tutta la giornata ma con diminuito rendimento per lentezza d'esecuzione), come pure incontestato che il reddito da valido - chiarito durante la procedura giudiziaria precedente - ammonta a fr. 69'214.50. 3. 3.1. Nel giudizio impugnato il Tribunale amministrativo federale ha confermato quale reddito da invalido quello statistico, ottenibile in attivit\u00e0 di tipo semplice, non qualificate, ripetitive. In applicazione dei dati statistici salariali dell'ISS 2010 - TA1, salario mensile lordo, valore centrale, per divisioni economiche, totale, livello di qualifica 4, uomini - si ottiene un importo annuo di fr. 58'812 (fr. 4'901 x 12). Dopo aver adeguato l'importo all'orario settimanale del 2010 (41.6 ore medio svizzero) e riportato al 2012 secondo l'indice di aumento dei salari nominali (+ 1% nel 2011 e + 0.8% nel 2012) si ottiene un totale di fr. 62'270.33. 3.2. Per parte sua, l'Ufficio ricorrente contesta questa valutazione rimproverando segnatamente al Tribunale amministrativo federale di non aver utilizzato i dati dell'ISS del 2012 poich\u00e9 conosciuti al momento del giudizio federale, al contrario dell'UAIE che aveva usato i dati relativi al 2010 in quanto quelli del 2012 non erano ancora disponibili al momento dell'emanazione della sua decisione del 4 gennaio 2013. 3.3. Secondo giurisprudenza, le regole legali e giurisprudenziali relative al modo di effettuare il confronto dei redditi, comprese quelle riguardanti l'applicazione dei dati statistici dell'ISS edita dall'Ufficio federale di statistica, sono questioni di diritto liberamente riesaminabili (DTF 130 V 343 consid. 3.4 pag. 348). La determinazione del reddito da invalido rappresenta nondimeno un accertamento di fatto nella misura in cui si fonda su un apprezzamento concreto delle prove; costituisce per contro una questione di diritto, liberamente riesaminabile, se si fonda sull'esperienza generale della vita. Quest'ultima ipotesi si realizza segnatamente in relazione alla domanda se debbano applicarsi i salari statistici dell'ISS (DTF 132 V 393 consid. 3.3 pag. 399). 3.4. Chiaro che il reddito da invalido deve essere stabilito sulla base dei dati statistici, concretamente con riferimento alla giurisprudenza (DTF 129 V 472 consid. 4.2.1 pag. 475 e 124 V 321 consid. 3b/aa pag. 322) il reddito cui possono pretendere gli uomini che effettuano attivit\u00e0 semplici e ripetitive (tabella TA1, settore privato, livello di qualifica 4), \u00e8 litigioso in concreto solo l'anno di riferimento dei dati statistici da considerare, segnatamente il 2010 o il 2012. La decisione amministrativa litigiosa \u00e8 del 4 gennaio 2013 e l'UAIE non poteva pertanto disporre dei dati del 2012, considerato che la loro pubblicazione \u00e8 avvenuta solo nel corso del mese di ottobre 2014 (cfr. Lettera circolare AI n. 328 dell'Ufficio federale delle assicurazioni sociali [UFAS] del 22 ottobre 2014). Ne consegue che il reddito da invalido nel caso concreto deve essere determinato sulla base dei dati statistici dell'ISS del 2010 (cfr. sentenze 9C_526/2015 dell'11 settembre 2015 consid. 3.2.2 e 8C_78/2015 del 10 luglio 2015 consid. 4) e indicizzato fino alla data del riconoscimento del diritto a una rendita d'invalidit\u00e0, ossia il 1\u00b0 settembre 2012 (cfr. DTF 129 V 222 consid. 4.1 e 4.2 pag. 223 seg.). L'importo di fr. 62'270.33 menzionato nel giudizio impugnato merita piena conferma e la censura ricorsuale che pretendeva l'applicazione dei dati statistici dell'ISS del 2012 va disattesa. 4. 4.1. Sulla questione controversa dell'entit\u00e0 della deduzione dal reddito da invalido determinato sulla base dell'ISS per considerare le particolarit\u00e0 professionali e personali del caso - quali il genere e la misura dell'impedimento, l'et\u00e0, gli anni di servizio, la nazionalit\u00e0 o il genere di soggiorno e il grado di occupazione (cfr. DTF 126 V 75 consid. 5b/aa in fine pag. 80) - il Tribunale amministrativo federale si \u00e8 discostato da quanto deciso dall'UAIE e ha aumentato tale riduzione dal 13% (8% per attivit\u00e0 leggera e 5% per altri fattori generali) al 20%. A mente dell'autorit\u00e0 giudiziaria inferiore, oltre che solo parzialmente motivata, la deduzione operata dall'amministrazione non avrebbe considerato la giurisprudenza del Tribunale federale che applica multipli di 5 alle percentuali di deduzioni ipotizzabili, come pure avrebbe trascurato la riduzione del rendimento al 70%, il fatto che il danno alla salute provocherebbe numerose altre limitazioni, e infine l'et\u00e0. 4.2. L'Ufficio ricorrente censura una doppia riduzione del Tribunale amministrativo federale che avrebbe considerato nuovamente nell'ambito della riduzione per circostanze particolari la diminuzione di rendimento accertata, in concreto l'autorit\u00e0 giudiziaria inferiore ha sostenuto che \"malgrado l'assicurato possa essere presente giornalmente, il rendimento \u00e8 ridotto al 70% e altres\u00ec il danno alla salute provoca numerose altre limitazioni\", oltre l'et\u00e0. 4.3. Il tema di sapere se si debba procedere a una riduzione del salario statistico in considerazione di circostanze particolari (legate all'handicap della persona o ad altri fattori) \u00e8 una questione di diritto liberamente riesaminabile dal Tribunale federale. Per contro, l'estensione di tale riduzione in un caso concreto costituisce una questione attinente al potere di apprezzamento e, in quanto tale, soggiace all'esame del giudice di ultima istanza solo se la giurisdizione di primo grado ha esercitato il proprio potere di apprezzamento in violazione del diritto, commettendo un eccesso positivo (\"Ermessens\u00fcberschreitung\") o negativo (\"Ermessensunterschreitung\") del proprio potere di apprezzamento oppure abusando di tale potere (\"Ermessensmissbrauch\"; DTF 137 V 71 consid. 5.1 pag. 72 seg.; 132 V 393 consid. 3.3 pag. 399). 4.4. Premessa l'incontestata residua capacit\u00e0 lavorativa di A._ del 70% (che si traduce nella presenza durante tutto il giorno con rendimento ridotto) in un'attivit\u00e0 rispettosa dei limiti funzionali, conformemente alla giurisprudenza del Tribunale federale in caso di presenza lavorativa durante tutto il giorno ma con limitazioni, in concreto del 30%, non vi \u00e8 pi\u00f9 spazio per alcuna riduzione riconducibile all'impossibilit\u00e0 di svolgere un'attivit\u00e0 a tempo pieno (cfr. sentenza 9C_149/2015 del 22 marzo 2016 consid. 4.1 con riferimento alle sentenze 9C_710/2011 del 20 marzo 2012 consid. 5; 9C_980/2008 del 4 marzo 2009 consid. 3.1.2 e 9C_344/2008 del 5 giugno 2008 consid. 4). Detto altrimenti, il fatto che l'opponente non possa svolgere un'attivit\u00e0 adeguata al 100% ma unicamente nella misura del 70% \u00e8 gi\u00e0 stato considerato dall'amministrazione allorquando ha ridotto il reddito da invalido del 30% per il minor rendimento e non vi \u00e8 pi\u00f9 spazio per ulteriori riduzioni di sorta. 4.5. Di conseguenza, il Tribunale amministrativo federale, operando un'ulteriore riduzione per giungere a una decurtazione complessiva del 20%, ha esercitato il suo apprezzamento in modo non conforme al diritto (cfr. DTF 132 V 393 consid. 3.3 pag. 399). 4.6. Per prassi del Tribunale federale vengono abitualmente applicati, a questo genere di deduzioni, multipli di 5 a causa dell'ininfluenza del calcolo per l'esito della valutazione. L'applicazione di tassi pi\u00f9 frazionati si rivelerebbe invece problematica poich\u00e9 siffatte riduzioni sarebbero difficilmente concretizzabili e quindi anche difficilmente verificabili in sede giudiziaria (cfr. sentenze 9C_179/2013 del 26 agosto 2013 consid. 5.5 e 9C_643/2010 del 27 dicembre 2010 consid. 3.4 in fine; PHILIPP GEERSTEN, Der Tabellenlohnabzug, in: KIESER/LENDFERS, Jahrbuch zum Sozialversicherungsrecht [JaSo] 2012, pag. 142). In tali condizioni questo argomento rappresenta gi\u00e0 un valido motivo per scostarsi dalla valutazione del 13% operata dall'amministrazione. In conclusione \u00e8 sufficiente il rilievo che sia applicando una riduzione del 15%, rispettivamente del 10% o del 5%, considerato l'insieme delle circostanze del caso concreto, unicamente una rendita d'invalidit\u00e0 del 40% \u00e8 giustificata (cfr. consid. 5). 5. Visto quanto sopra esposto, dal confronto del reddito da invalido di fr. 37'050.85 (fr. 62'270.33 quale reddito da invalido risultante dall'ISS del 2010 dopo indicizzazione al 2012 - cfr. consid. n. 3.4 - cui si deve ancora dedurre la diminuzione di rendimento del 30% e l'ulteriore 15% per le circostanze particolari) o rispettivamente di fr. 41'409.77 (fr. 62'270.33 quale reddito da invalido risultante dall'ISS del 2010 dopo indicizzazione al 2012 - cfr. consid. n. 3.4 - cui si deve ancora dedurre la diminuzione di rendimento del 30% e l'ulteriore 5% per le circostanze particolari) con il reddito da valido di fr. 69'214.50 (cfr. consid. n. 2) si giunge a un grado d'invalidit\u00e0 del 46.47%, rispettivamente 40.17%. Ne consegue il diritto dell'opponente a un quarto di rendita d'invalidit\u00e0 a far tempo dal 1\u00b0 settembre 2012, cos\u00ec come previsto nella decisione del 4 gennaio 2013 dell'UAIE. 6. In esito alle suesposte considerazioni il ricorso deve essere accolto. Soccombente, l'opponente deve sopportare le spese giudiziarie (art. 66 cpv. 1 LTF). Non si assegnano ripetibili ad autorit\u00e0 parzialmente vincenti (art. 68 cpv. 3 LTF). ", "ruling": "Per questi motivi, il Tribunale federale pronuncia: 1. Il ricorso \u00e8 accolto. Il giudizio del Tribunale amministrativo federale, Corte III, del 15 settembre 2015 \u00e8 annullato e la decisione del 4 gennaio 2013 dell'Ufficio AI per gli assicurati residenti all'estero \u00e8 confermata. 2. Le spese giudiziarie di fr. 800.- sono poste a carico dell'opponente. 3. La causa viene rinviata al Tribunale amministrativo federale per nuova decisione sulle spese ripetibili nella procedura precedente. 4. Comunicazione alle parti, al Tribunale amministrativo federale, Corte III, e all'Ufficio federale delle assicurazioni sociali. ", "judgment": ["approval"]}
{"id": 70429, "text": "Fatti: A. A.a. A._, nato nel 1970, attivo dal 2001 principalmente quale tecnico edile presso la ditta B._ SA, nel maggio 2005 ha presentato una domanda di prestazioni, lamentando \"cisti perianali con fistole recidive\". Con decisione del 14 dicembre 2006, rispettivamente del 14 maggio 2007, l'Ufficio AI del Cantone Ticino (di seguito UAI), preso atto che l'abituale professione da un punto di vista medico era la pi\u00f9 idonea e poteva essere svolta nella misura del 50 %, gli ha riconosciuto una mezza rendita d'invalidit\u00e0 con effetto dal 1\u00b0 maggio 2005, in applicazione del metodo di confronto percentuale (\"Prozentvergleich\"). In seguito a una procedura di revisione avviata d'ufficio nell'ottobre 2007, la mezza rendita d'invalidit\u00e0 \u00e8 stata confermata con comunicazione del 20 marzo 2009. A.b. Nel febbraio 2010 l'UAI ha intrapreso un'ulteriore revisione d'ufficio. Esperiti gli accertamenti medico-amministrativi, con decisione del 2 marzo 2011, l'UAI, in via di riconsiderazione, ha soppresso la rendita d'invalidit\u00e0 in assenza di un grado d'invalidit\u00e0 pensionabile, calcolato in applicazione del metodo ordinario di confronto dei redditi. A._ si \u00e8 aggravato il 1\u00b0 aprile 2011 al Tribunale delle assicurazioni del Cantone Ticino, che con giudizio del 22 giugno 2011 ha annullato la decisione dell'UAI, con rinvio degli atti per accertamenti sia di natura medica che economica. ", "legal_area": "social_law", "date": 2018, "link": "https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=23&from_date=27.01.2018&to_date=15.02.2018&sort=relevance&insertion_date=&top_subcollection_aza=all&query_words=&rank=230&azaclir=aza&highlight_docid=aza%3A%2F%2F06-02-2018-9C_452-2017&number_of_ranks=445", "considerations": "A.c. Con progetto di decisione dell'8 gennaio 2014 l'UAI ha concluso, in via di riconsiderazione, per la soppressione della mezza rendita d'invalidit\u00e0 con effetto retroattivo al 30 aprile 2011. In sede di audizione, l'UAI ha esperito nuovi accertamenti, in particolare la perizia pluridisciplinare dell'8 aprile 2016. Con decisione del 14 luglio 2016 l'UAI ha riconosciuto che al momento dell'assegnazione della mezza rendita d'invalidit\u00e0 \u00e8 incorso in un errore manifesto avendo applicato il \"Prozentvergleich\" in luogo del metodo ordinario di confronto dei redditi, da cui risulta un grado d'invalidit\u00e0 del 26 %. Ritenuta l'importanza della sua correzione, l'UAI, riconsiderando le decisioni 14 dicembre 2006 e 14 maggio 2007 nonch\u00e9 la comunicazione del 20 marzo 2009, ha predisposto la soppressione del diritto alla mezza rendita invalidit\u00e0 con effetto retroattivo al 30 aprile 2011. B. A._ si \u00e8 aggravato il 13 settembre 2016 al Tribunale delle assicurazioni del Cantone Ticino, che con giudizio del 17 maggio 2017 ha respinto il gravame. C. Il 19 giugno 2017 (timbro postale) A._ inoltra un ricorso in materia di diritto pubblico al Tribunale federale, cui chiede di ammettere il ricorso e riformare il giudizio cantonale nel senso di confermare il diritto ad almeno una mezza rendita d'invalidit\u00e0 e ordinare all'UAI di versare tutte le prestazioni trattenute dal momento della revisione ad oggi. L'UAI e l'Ufficio federale delle assicurazioni sociali rinunciano a determinarsi. Diritto: 1. Il ricorso in materia di diritto pubblico pu\u00f2 essere presentato per violazione del diritto cos\u00ec come stabilito dagli art. 95 e 96 LTF. Il Tribunale federale esamina d'ufficio l'applicazione del diritto federale (art. 106 cpv. 1 LTF), non essendo vincolato n\u00e9 dagli argomenti sollevati nel ricorso n\u00e9 dai motivi addotti dall'autorit\u00e0 precedente. Tuttavia, tenuto conto dell'onere di allegazione e motivazione imposto dall'art. 42 cpv. 1 e 2 LTF, il cui mancato rispetto conduce all'inammissibilit\u00e0 del gravame (art. 108 cpv. 1 lett. b LTF), esso considera di regola solo gli argomenti proposti nell'atto di ricorso (DTF 140 III 86 consid. 2 pag. 89 con riferimenti). Quanto ai fatti, in linea di principio il Tribunale federale fonda il suo ragionamento giuridico sull'accertamento dei fatti svolto dall'autorit\u00e0 inferiore (art. 105 cpv. 1 LTF) e vi si pu\u00f2 scostare solo se \u00e8 stato eseguito in modo manifestamente inesatto (DTF 140 III 16 consid. 2.1 pag. 18, rispettivamente 137 I 58 consid. 4.1.2 pag. 62 seg.) o in violazione del diritto ai sensi dell'art. 95 LTF (art. 105 cpv. 2 LTF), e a condizione che l'eliminazione dell'asserito vizio possa influire in maniera determinante sull'esito della causa (art. 97 cpv. 1 LTF). 2. 2.1. La lite verte sul diritto del ricorrente a una rendita d'invalidit\u00e0 nel quadro di una procedura di riconsiderazione ai sensi dell'art. 53 cpv. 2 LPGA, segnatamente sulla soppressione con effetto retroattivo al 30 aprile 2011 della rendita d'invalidit\u00e0 del 50 % concessagli dal 1\u00b0 maggio 2005. 2.2. Nei considerandi del giudizio impugnato, il Tribunale cantonale ha gi\u00e0 esposto le norme e la prassi in materia, rammentando in particolare i presupposti e gli effetti di una riconsiderazione di una decisione formalmente passata in giudicato (art. 53 cpv. 2 LPGA). A tale esposizione pu\u00f2 essere fatto riferimento e prestata adesione. 3. 3.1. Il Tribunale cantonale ha dapprima constatato che, dal punto di vista dello stato di salute, non vi era stata una sostanziale modifica della capacit\u00e0 lavorativa dell'interessato da quando gli era stato riconosciuto il diritto alla mezza rendita d'invalidit\u00e0. Il giudice cantonale ha in seguito considerato che i presupposti per una riconsiderazione fossero realizzati in quanto gli accertamenti eseguiti avevano permesso di constatare l'errore manifesto commesso dall'UAI nel definire il grado d'invalidit\u00e0 mediante il metodo del confronto percentuale allorquando, in quel frangente, il ricorrente non presentava un'incapacit\u00e0 al guadagno, il discapito economico reale essendo minore dell'inabilit\u00e0 medico-teorica del 50 %. Il Tribunale cantonale ha in seguito analizzato se dall'assegnazione della prestazione fossero intervenute modifiche della situazione giuridicamente rilevante idonee a giustificare il mantenimento della rendita alle condizioni precedentemente ammesse. In applicazione del metodo ordinario del raffronto dei redditi la Corte cantonale \u00e8 giunta a un grado d'invalidit\u00e0 non pensionabile del 26 %. La Corte cantonale ha dunque concluso che a giusta ragione l'UAI aveva soppresso la mezza rendita d'invalidit\u00e0 come da decisione del 2 marzo 2011. 3.2. Il ricorrente censura alla Corte cantonale di avere ritenuto un errore manifesto nella decisione impugnata, con la conseguenza di un'assenza di presupposti per una riconsiderazione nel 2011. A mente del ricorrente il metodo di confronto percentuale \u00e8 stato adottato sin dall'inizio a giusta ragione: nessun errore sulla scelta di tale metodo \u00e8 pertanto dato. In subordine, il ricorrente afferma che se \"si volesse ammettere che vi sono i presupposti per una riconsiderazione del metodo di raffronto percentuale, anche sulla base di un raffronto dei redditi da valido e invalido si giunge alla conclusione che la mezza rendita \u00e8 ancora giustificata\" (memoriale di ricorso, pag. 4). 4. Conformemente all'art. 53 cpv. 2 LPGA in relazione all'art. 2 LPGA e all'art. 1 cpv. 1 LAI, l'amministrazione pu\u00f2, in ogni momento, tornare sulle decisioni formalmente passate in giudicato, che non sono state oggetto di un controllo giudiziario, se \u00e8 provato che erano manifestamente errate e che la loro rettifica ha una notevole importanza. Per determinarlo, ci si fonder\u00e0 sulla situazione in vigore al momento della sua pronuncia, prendendo in considerazione la prassi allora in vigore (DTF 125 V 383 consid. 3 pag. 389 con riferimenti, cfr. pure sentenza 9C_413/2017 del 19 settembre 2017 consid. 2.2.1). La riconsiderazione persegue lo scopo di correggere un'applicazione giuridica iniziale errata, compreso un accertamento errato dei fatti, nel senso di una valutazione degli stessi (cfr. su tale tema DTF 117 V 8 consid. 2c pag. 17 con riferimenti; sentenza 9C_362/2017 dell'8 agosto 2017 consid. 2.1). Un atto dell'amministrazione \u00e8 manifestamente errato quando \u00e8 stato preso sulla base di norme giuridiche erronee o in applicazione inappropriata di norme fondamentali (cfr. sentenza 9C_184/2016 del 27 maggio 2016 consid. 4.3), come pure quando non sussiste alcun dubbio ragionevole circa il carattere erroneo della decisione iniziale (cfr. DTF 141 V 405 consid. 5.2 pag. 414 e 138 V 324 consid. 3.3 pag. 328). Nemmeno \u00e8 dato un errore manifesto quando il versamento della prestazione dipende da condizioni materiali la cui valutazione implica un potere d'apprezzamento, in relazione a taluni aspetti o elementi, e che la decisione appare ammissibile tenuto conto della situazione di fatto e di diritto (cfr. DTF 141 V 405 consid. 5.2 pag. 414 seg.). 5. 5.1. Dagli accertamenti del Tribunale cantonale emerge che al momento della determinazione del diritto alla rendita d'invalidit\u00e0 a seguito della richiesta del maggio 2005, il ricorrente lavorava stabilmente dal 2001 come tecnico edile presso la ditta B._ SA, occupandosi della gestione della parte tecnica dell'azienda. Dal punto di vista valetudinario il dott. N. C._ del Servizio medico regionale dell'UAI e il perito dott. C. D._, specialista FMH in medicina interna e gastroenterologia, cui era stata conferita la perizia gastroenterologa, avevano stabilito un'incapacit\u00e0 lavorativa del 50 % nell'abituale professione di tecnico edile del ricorrente, che era anche stata ritenuta la pi\u00f9 idonea dal punto di vista medico (cfr. perizia dott. C. D._ del 22 maggio 2006 e suo complemento del 9 ottobre 2006, come pure in particolare l'annotazione del 10 ottobre 2006 del dott. N. C._). Considerate queste circostanze, l'amministrazione aveva deciso di determinare il grado d'invalidit\u00e0 con il metodo del confronto percentuale (\"Prozentvergleich\"; su tale tema cfr. DTF 114 V 310 consid. 3a pag. 313 con riferimenti, come pure cfr. sentenza 9C_627/2017 dell'11 dicembre 2017 consid. 4.2 con riferimenti), in luogo di quello ordinario di raffronto dei redditi (art. 16 LPGA; cfr. DTF 137 V 334 consid. 3.1.1 pag. 337). L'UAI aveva optato espressamente per tale metodo, ritenendo il risultato sufficientemente affidabile. Prova della correttezza della scelta ritenuta dall'UAI \u00e8 che nell'incarto AI figura pure un calcolo, effettuato il 16 ottobre 2006, del grado d'invalidit\u00e0 mediante metodo di raffronto dei redditi da cui risulta una capacit\u00e0 di guadagno residua del 44.31 %, che aprirebbe comunque il diritto a una mezza rendita d'invalidit\u00e0. L'UAI nella decisione di attribuzione della mezza rendita d'invalidit\u00e0, considerato soprattutto che l'abituale attivit\u00e0 professionale era stata ritenuta la pi\u00f9 idonea da un punto di vista medico e che l'attuale capacit\u00e0 di guadagno residua non era comunque incrementabile in un'altra attivit\u00e0 lavorativa svolta in misura del 50 % aveva per\u00f2 optato per il metodo del confronto percentuale. Conformemente alla giurisprudenza menzionata al consid. 4, non si \u00e8 dunque in presenza di un errore manifesto della decisione di concessione della mezza rendita d'invalidit\u00e0. Il Tribunale cantonale, accertando la presenza di un errore manifesto, ha dunque violato il diritto federale constatando come le condizioni della riconsiderazione fossero date. 5.2. A titolo abbondanziale si rileva altres\u00ec che, considerato che le condizioni dell'art. 53 cpv. 2 LPGA non sono realizzate, non \u00e8 necessario analizzare se dal momento dell'assegnazione della prestazione siano intervenute le modifiche della situazione, cos\u00ec come invece effettuato dalla Corte cantonale (cfr. consid. 2.5.2 pag 12 e considerandi successivi del giudizio impugnato). 6. Visto quanto sopra esposto, il ricorso deve essere accolto. Le spese giudiziarie seguono la soccombenza (art. 66 cpv. 1 LTF) e sono poste a carico dell'opponente. Il ricorrente ha diritto a un'indennit\u00e0 per le spese ripetibili a carico dell'opponente (art. 68 cpv. 2 LTF). ", "ruling": "Per questi motivi, il Tribunale federale pronuncia: 1. Il ricorso \u00e8 accolto. Il giudizio del Tribunale delle assicurazioni del Cantone Ticino del 17 maggio 2017 e la decisione impugnata dell'Ufficio AI del 14 luglio 2016 sono annullati. 2. Le spese giudiziarie per la procedura innanzi al Tribunale federale di fr. 800.- sono poste a carico dell'opponente. 3. L'opponente verser\u00e0 al ricorrente la somma di fr. 2'800.- a titolo di ripetibili per la procedura innanzi al Tribunale federale. 4. La causa viene rinviata al Tribunale delle assicurazioni del Cantone Ticino per nuova decisione sulle spese e sulle ripetibili nella precedente procedura. 5. Comunicazione alle parti, al Tribunale delle assicurazioni del Cantone Ticino e all'Ufficio federale delle assicurazioni sociali. ", "judgment": ["approval"]}
{"id": 72508, "text": "Fatti: A. Con sentenza del 26 gennaio 2016, la Corte di appello e di revisione penale del Cantone Ticino (CARP) ha dichiarato A._ autore colpevole segnatamente di violenza o minaccia contro le autorit\u00e0 e i funzionari. Adito dall'imputato, il Tribunale federale, con sentenza 6B_254/2016 del 12 settembre 2016, ha respinto nella misura della sua ammissibilit\u00e0 il ricorso in materia penale contro il giudizio della Corte cantonale. B. Il 19 giugno 2017 A._ ha presentato alla CARP un'istanza di revisione del giudizio del 26 gennaio 2016, adducendo una prova da lui ritenuta nuova e tale da comportare l'assoluzione dal suddetto reato. C. Con sentenza del 24 luglio 2017, statuendo nella stessa composizione del giudizio d'appello, la CARP ha respinto l'istanza di revisione. Ha negato che la prova fosse nuova giusta l'art. 410 cpv. 1 lett. a CPP, siccome la sua assunzione era gi\u00e0 stata chiesta dall'imputato nella procedura di appello. D. A._ impugna questo giudizio con un ricorso del 27 settembre 2017 al Tribunale federale, chiedendone l'annullamento. Il ricorrente lamenta la mancata ricusazione dei membri della CARP che avevano pronunciato la sentenza del 26 gennaio 2016. E. La Corte cantonale, pur riconoscendo di avere inavvertitamente omesso di considerare l'art. 21 cpv. 3 CPP, ritiene tardiva la domanda di ricusazione. Il Ministero pubblico non ha presentato una risposta al ricorso. ", "legal_area": "penal_law", "date": 2017, "link": "https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=22&from_date=28.11.2017&to_date=17.12.2017&sort=relevance&insertion_date=&top_subcollection_aza=all&query_words=&rank=218&azaclir=aza&highlight_docid=aza%3A%2F%2F07-12-2017-6B_1114-2017&number_of_ranks=449", "considerations": "Diritto: 1. 1.1. La decisione impugnata respinge l'istanza di revisione e pone quindi fine al procedimento penale. Si tratta di una decisione finale pronunciata in materia penale da un'autorit\u00e0 cantonale di ultima istanza, contro la quale \u00e8 ammissibile il ricorso in materia penale (art. 78 cpv. 1, 80 cpv. 1 e 90 LTF). Il ricorso \u00e8 tempestivo (art. 100 cpv. 1 LTF). La legittimazione del ricorrente giusta l'art. 81 LTF \u00e8 data. 1.2. Il Tribunale federale applica d'ufficio il diritto (art. 106 cpv. 1 LTF). Non \u00e8 quindi vincolato n\u00e9 agli argomenti sollevati nel gravame n\u00e9 ai considerandi della precedente istanza. Esso pu\u00f2 accogliere il ricorso sulla base di un motivo non invocato, rispettivamente respingerlo con una motivazione diversa da quella addotta dalla precedente istanza (DTF 141 V 605 consid. 1 e rinvio). 2. 2.1. Richiamando gli art. 56 segg. CPP, il ricorrente sostiene che i membri della CARP che si sono pronunciati sull'istanza di revisione avrebbero dovuto ricusarsi, siccome avevano precedentemente statuito, nella stessa composizione, nella procedura d'appello. Adduce di non avere potuto presentare prima una domanda di ricusazione, non conoscendo la composizione del collegio giudicante. 2.2. La garanzia di un giudice indipendente e imparziale, sancita dagli art. 30 cpv. 1 Cost. e 6 n. 1 CEDU e concretizzata dall'art. 56 CPP, non consente di massima di ricusare un giudice per il semplice fatto che in un procedimento anteriore ha deciso a sfavore del ricorrente (DTF 143 IV 69 consid. 3.1-3.3; 129 III 445 consid. 4.2.2.2 pag. 466; 114 Ia 278 consid. 1). Il Tribunale federale ha in particolare avuto modo di precisare che la partecipazione dello stesso giudice alla decisione di merito e in seguito alla procedura della sua revisione non \u00e8 di per s\u00e9 contraria alla citata garanzia costituzionale (DTF 113 Ia 62 consid. 3b; 107 Ia 15 consid. 3b; sentenza 1P.252/2004 del 10 giugno 2004 consid. 2). Nondimeno, l'art. 21 cpv. 3 CPP prevede che i membri del tribunale d'appello non possono essere giudici della revisione nella medesima causa. Il legislatore ha infatti scelto di separare rigorosamente le diverse funzioni, segnatamente in materia di appello, di reclamo e di revisione (cfr. pure l'art. 21 cpv. 2 CPP). L'art. 21 cpv. 3 CPP ha quindi una portata pi\u00f9 estesa della garanzia costituzionale del giudice indipendente e imparziale ed esige che i membri del tribunale d'appello che hanno partecipato alla decisione di cui \u00e8 chiesta la revisione non possono prendere parte al giudizio sulla stessa (cfr. sentenza 6B_427/2012 del 18 aprile 2013 consid. 2.2; K IPFER, in: Basler Kommentar, Schweizerische Strafprozessordnung, 2aed., 2014, n. 2 all'art. 21; HENZELIN/MAEDER, in: Commentaire romand, Code de proc\u00e9dure p\u00e9nale suisse, 2011, n. 10 all'art. 21). 2.3. In concreto, i tre giudici (tra i quali la Presidente della Corte) e il vicecancelliere che hanno statuito nella procedura d'appello con sentenza del 26 gennaio 2016 hanno anche partecipato al giudizio del 24 luglio 2017 sull'istanza di revisione. La decisione impugnata, emanata dalla CARP nella medesima composizione di quella precedente, disattende pertanto l'art. 21 cpv. 3 CPP. 2.4. Nella risposta al gravame, la Corte cantonale adduce che la trattazione dell'istanza di revisione da parte della CARP nella sua composizione ordinaria sarebbe stata nota al ricorrente perlomeno a partire dal 4 luglio 2017, quando ha ricevuto atti procedurali della Presidente della Corte. Non risulta tuttavia che la composizione personale del collegio che avrebbe statuito sull'istanza di revisione gli sia stata comunicata preventivamente. Nella risposta al ricorso, la CARP rileva infatti unicamente che non gli \u00e8 stata comunicata una composizione diversa da quella ordinaria. Certo, le intimazioni relative allo scambio degli allegati sono state ordinate dalla Presidente della CARP. Sulla base di questo solo fatto, il ricorrente non doveva per\u00f2 attendersi che sull'istanza di revisione statuissero, in violazione dell'art. 21 cpv. 3 CPP, i membri della Corte che avevano gi\u00e0 partecipato alla sentenza di appello. La censura sollevata in questa sede relativamente alla mancata ricusazione dei membri della Corte cantonale che hanno partecipato al giudizio del 24 luglio 2017 \u00e8 pertanto tempestiva e, nel risultato, fondata (cfr. sentenza 6B_427/2012, citata, consid. 2.3). 3. Ne segue che il ricorso deve essere accolto e la sentenza impugnata annullata. La causa \u00e8 pertanto rinviata alla Corte cantonale, affinch\u00e9 statuisca nuovamente sul gravame. Non si prelevano spese giudiziarie (art. 66 cpv. 4 LTF), n\u00e9 si assegnano ripetibili al ricorrente, che non ha fatto capo al patrocinio di un avvocato (cfr. art. 68 cpv. 1 e 2 LTF). ", "ruling": "Per questi motivi, il Tribunale federale pronuncia: 1. Il ricorso \u00e8 accolto. La sentenza emanata il 24 luglio 2017 dalla Corte di appello e di revisione penale \u00e8 annullata e la causa le \u00e8 rinviata per un nuovo giudizio. 2. Non si prelevano spese giudiziarie. 3. Comunicazione al ricorrente, al Ministero pubblico e alla Corte di appello e di revisione penale del Cantone Ticino. ", "judgment": ["approval"]}
{"id": 71100, "text": "Fatti: A. A._ AG ha escusso B._ per l'incasso di fr. 62'311.--, indicando quale titolo di credito \" Attestato carenza beni in seguito a fallimento (...) emesso il 26.10.94 di fr. 62'311.-- (...) \". Mediante decisione 17 agosto 2012 la Pretura della Giurisdizione di Locarno Campagna ha ammesso l'opposizione per non ritorno a miglior fortuna interposta dall'escusso al precetto esecutivo. La medesima Pretura, con decisione 26 novembre 2014, ha poi respinto l'azione di accertamento del ritorno a miglior fortuna promossa dalla creditrice procedente. B. Con sentenza 13 settembre 2015 la Camera di esecuzione e fallimenti del Tribunale d'appello del Cantone Ticino ha dichiarato irricevibile, siccome tardivo, l'appello presentato il 12 gennaio 2015 da A._ AG contro la decisione pretorile 26 novembre 2014. Secondo la Corte cantonale, il termine non era sospeso in virt\u00f9 dell'art. 145 cpv. 1 lett. c CPC (RS 272), ma era soltanto prorogato fino al terzo giorno dopo la fine delle ferie esecutive natalizie giusta gli art. 56 n. 2 e 63 LEF. C. Con ricorso in materia civile 19 ottobre 2015 A._ AG ha impugnato la sentenza cantonale dinanzi al Tribunale federale, chiedendo di annullarla e di ritornare gli atti al Tribunale d'appello per il giudizio di merito. Con risposta 1\u00b0 dicembre 2015 B._ ha proposto la reiezione dell'impugnativa. Il Tribunale d'appello ha invece comunicato di non avere nessuna osservazione da formulare. ", "legal_area": "civil_law", "date": 2017, "link": "https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=22&from_date=12.01.2017&to_date=31.01.2017&sort=relevance&insertion_date=&top_subcollection_aza=all&query_words=&rank=218&azaclir=aza&highlight_docid=aza%3A%2F%2F20-01-2017-5A_834-2015&number_of_ranks=401", "considerations": "Diritto: 1. 1.1. La sentenza impugnata \u00e8 una decisione finale (art. 90 LTF) che \u00e8 stata emanata su ricorso da un'autorit\u00e0 cantonale di ultima istanza (art. 75 cpv. 1 e 2 LTF) in una causa in materia di esecuzione e fallimento (art. 72 cpv. 2 lett. a LTF) di natura pecuniaria (sentenza 5A_283/2007 del 15 novembre 2007 consid. 1.2, in Pra 2008 n. 57 pag. 379) con un valore di lite superiore a fr. 30'000.-- (art. 74 cpv. 1 lett. b LTF). Inoltrato tempestivamente (art. 100 cpv. 1 LTF) dalla parte soccombente in sede cantonale (art. 76 cpv. 1 LTF), il ricorso in materia civile \u00e8 pertanto in linea di principio ammissibile. 1.2. Il Tribunale federale applica d'ufficio il diritto federale (art. 106 cpv. 1 LTF). Nondimeno, tenuto conto dell'onere di allegazione e motivazione posto dall'art. 42 cpv. 1 e 2 LTF, la cui mancata ottemperanza conduce all'inammissibilit\u00e0 del gravame, il Tribunale federale esamina di regola solo le censure sollevate (DTF 140 III 86 consid. 2 con rinvii). Nel ricorso occorre pertanto spiegare in modo conciso, confrontandosi con i considerandi della decisione impugnata, perch\u00e9 l'atto impugnato viola il diritto (DTF 134 II 244 consid. 2.1). Le esigenze di motivazione sono pi\u00f9 rigorose quando \u00e8 fatta valere la violazione di diritti fondamentali. II Tribunale federale esamina queste censure solo se la parte ricorrente le ha debitamente sollevate e motivate, come prescritto dall'art. 106 cpv. 2 LTF. Ci\u00f2 significa che il ricorrente deve indicare in modo chiaro e dettagliato, con riferimento ai motivi della decisione impugnata, in che modo sarebbero stati violati i suoi diritti costituzionali (DTF 134 II 244 consid. 2.2). Il Tribunale federale fonda il suo ragionamento giuridico sull'accertamento dei fatti svolto dall'autorit\u00e0 inferiore (art. 105 cpv. 1 LTF); pu\u00f2 scostarsene o completarlo d'ufficio solo se \u00e8 stato svolto in violazione del diritto ai sensi dell'art. 95 LTF o in modo manifestamente inesatto (art. 105 cpv. 2 LTF). L'accertamento dei fatti contenuto nella sentenza impugnata pu\u00f2 essere censurato alle stesse condizioni; occorre inoltre che l'eliminazione dell'asserito vizio possa influire in maniera determinante sull'esito della causa (art. 97 cpv. 1 LTF). Se rimprovera all'autorit\u00e0 cantonale un accertamento dei fatti manifestamente inesatto - ossia arbitrario (DTF 140 III 115 consid. 2) - il ricorrente deve motivare la censura conformemente alle esigenze poste dall'art. 106 cpv. 2 LTF (DTF 140 III 264 consid. 2.3). 2. In concreto \u00e8 litigiosa la questione a sapere se al termine di appello contro una decisione che respinge l'azione di accertamento del ritorno a miglior fortuna dell'art. 265a cpv. 4 LEF si applichino le norme sulle ferie giudiziarie del CPC oppure quelle sulle ferie esecutive. 2.1. La procedura dinanzi alle giurisdizioni cantonali per le pratiche giudiziali in materia di esecuzione per debiti e fallimenti \u00e8 disciplinata dal CPC (art. 1 lett. c CPC). L'art. 145 cpv. 1 CPC prevede che i termini stabiliti dalla legge o dal giudice sono sospesi dal settimo giorno precedente la Pasqua al settimo giorno successivo alla Pasqua incluso (lett. a), dal 15 luglio al 15 agosto incluso (lett. b) e dal 18 dicembre al 2 gennaio incluso (lett. c). Secondo l'art. 145 cpv. 2 CPC, questa sospensione dei termini non vale per la procedura di conciliazione (lett. a) e la procedura sommaria (lett. b). L'art. 145 cpv. 4 CPC fa salve le disposizioni della LEF sulle ferie e sospensioni. Secondo l'art. 56 n. 2 LEF, non si pu\u00f2 procedere ad atti esecutivi durante le ferie, cio\u00e8 sette giorni prima e sette giorni dopo la Pasqua e il Natale, come pure dal 15 al 31 luglio. L'art. 63 LEF precisa che le ferie esecutive non impediscono la decorrenza dei termini, ma che il termine a disposizione del debitore, del creditore o di terzi che viene a scadere durante le ferie \u00e8 prorogato fino al terzo giorno dopo la fine delle medesime. Nel computo del termine di tre giorni non si tiene conto dei sabati, delle domeniche e dei giorni ufficialmente riconosciuti come festivi. Per costante giurisprudenza, l'applicazione dell'art. 63 LEF presuppone l'esistenza di un atto esecutivo nel senso dell'art. 56 LEF (sentenza 5A_471/2013 del 17 marzo 2014 consid. 2.3 con rinvii), ossia un provvedimento che avvicina il creditore procedente al suo fine e tocca la posizione giuridica dell'escusso (DTF 121 III 88 consid. 6c/aa con rinvii). 2.2. Secondo i Giudici cantonali, \"i termini relativi alle cause di puro diritto esecutivo\" - tra cui si annovera l'azione di accertamento del ritorno a miglior fortuna - \"soggiacciono all'art. 63 LEF\". Dato che il giudizio statuente sull'azione dell'art. 265a cpv. 4 LEF configura un atto esecutivo nel senso dell'art. 56 LEF, il termine di trenta giorni (v. art. 311 cpv. 1 CPC) per appellare la decisione pretorile 26 novembre 2014 (notificata alla creditrice procedente il giorno seguente), era soltanto prorogato fino al terzo giorno dopo la fine delle ferie esecutive natalizie, da cui la tardivit\u00e0 del rimedio presentato il 12 gennaio 2015. 2.3. La ricorrente ritiene invece che il giudizio statuente sull'azione di accertamento del ritorno a miglior fortuna non sia un atto esecutivo nel senso dell'art. 56 LEF e che al termine di appello contro tale giudizio, pronunciato nell'ambito di una procedura ordinaria retta dal CPC, debbano applicarsi le ferie di tale legge processuale. L'opponente condivide per contro la soluzione adottata dalla Corte cantonale. 2.4. La procedura dell'azione di accertamento del ritorno a miglior fortuna dell'art. 265a cpv. 4 LEF - azione che, come rettamente stabilito dalla Corte cantonale, costituisce una controversia di puro diritto esecutivo (sentenza 5A_283/2007 del 15 novembre 2007 consid. 1.2, in Pra 2008 n. 57 pag. 379) - \u00e8 disciplinata dal CPC (art. 1 lett. c CPC). La causa si svolge in procedura ordinaria o semplificata, e non in procedura sommaria (v. art. 251 lett. d CPC a contrario). Nella presente fattispecie non \u00e8 in discussione il regime delle ferie applicabile al termine per promuovere l'azione, ma quello applicabile al termine di appello contro la decisione che la respinge. 2.4.1. Con riferimento alla riserva contenuta nell'art. 145 cpv. 4 CPC, il Messaggio del 28 giugno 2006 concernente il Codice di diritto processuale civile svizzero precisa che le disposizioni sulle ferie esecutive (art. 56 e 63 LEF) prevalgono in quanto leges speciales sulla disciplina delle ferie giudiziarie prevista nel CPC: tali disposizioni continueranno pertanto ad applicarsi a talune azioni proposte nell'ambito della LEF (p. es. alle azioni di disconoscimento del debito, di rivendicazione, di partecipazione al pignoramento o di convalida del sequestro), a prescindere dal fatto che le relative controversie debbano essere giudicate in procedura ordinaria o semplificata, e dovranno inoltre essere osservate anche in futuro nelle procedure sommarie aventi per oggetto atti esecutivi di competenza del giudice (p. es. rigetto dell'opposizione o dichiarazione di fallimento; FF 2006 6682 seg. n. 5.9.3). 2.4.1.1. Dal Messaggio risulta in modo chiaro che la riserva in favore degli art. 56 e 63 LEF vale per le controversie, di puro diritto esecutivo, soggette alla procedura sommaria in virt\u00f9 dell'art. 251 CPC, nella quale la sospensione dei termini prevista dal CPC del resto non si applica (v. art. 145 cpv. 2 lett. b CPC). 2.4.1.2. Nelle controversie soggette alla procedura ordinaria o semplificata, la riserva in favore delle disposizioni sulle ferie esecutive concerne inoltre i termini, previsti dalla LEF, per introdurre le azioni. A tali termini sono pertanto applicabili gli art. 56 e 63 LEF se prendono avvio da un atto esecutivo, come nel caso dei termini per promuovere le \"azioni di disconoscimento del debito\" (v. sentenza 4A_139/2016 del 14 dicembre 2016 consid. 3, destinato alla pubblicazione), \"di rivendicazione, di partecipazione al pignoramento o di convalida del sequestro\". La portata della predetta riserva \u00e8 invece meno chiara con riferimento ai termini non introduttivi d'azione, segnatamente i termini di impugnazione, previsti dal CPC (salvo nel caso degli art. 174 cpv. 1, 185 e 278 cpv. 3 LEF). Tra le interpretazioni proposte dalla dottrina che si \u00e8 chinata su tale questione (v. S T\u00c9PHANE ABBET, D\u00e9lais, f\u00e9ries et suspensions en droit des poursuites et en proc\u00e9dure civile, JdT 2016 II pag. 92 seg.; ADRIAN STAEHELIN, in Kommentar zur Schweizerischen Zivilprozessordnung, 3a ed. 2016, n. 7 segg. ad art. 145 CPC; BARBARA MERZ, in Schweizerische Zivilprozessordnung, vol. I, 2a ed. 2016, n. 32 seg. ad art. 145 CPC; NINA J. FREI, in Berner Kommentar, Schweizerische Zivilprozessordnung, vol. I, 2012, n. 18 segg. ad art. 145 CPC; DENIS TAPPY, in Code de proc\u00e9dure civile comment\u00e9, 2011, n. 18 ad art. 145 CPC; FRANCESCO TREZZINI, in Commentario al Codice di diritto processuale civile svizzero, 2011, pag. 613 seg.; THOMAS BAUER, in Basler Kommentar, Bundesgesetz \u00fcber Schuldbetreibung und Konkurs, vol. I, 2a ed. 2010, n. 16 segg. ad art. 63 LEF), quella nel senso di un'applicazione esclusiva del regime delle ferie giudiziarie del CPC va favorita. La prima alternativa, consistente nell'applicare alle vertenze di puro diritto esecutivo il regime delle ferie esecutive (e nell'applicare invece alle vertenze di puro diritto materiale o con un effetto riflesso sul diritto materiale il regime delle ferie giudiziarie del CPC), complicherebbe infatti la gi\u00e0 difficile coordinazione tra ferie esecutive e ferie giudiziarie, poich\u00e9 le parti e le autorit\u00e0 dovrebbero tenere conto del fatto che le ferie del CPC non solo non si applicherebbero nelle procedure sommarie dell'art. 251 CPC (come risulta esplicitamente dall'art. 145 cpv. 2 lett. b CPC), ma nemmeno in tutte le altre controversie di puro diritto esecutivo soggette alla procedura ordinaria o semplificata. La seconda alternativa, consistente nell'osservare le ferie esecutive quando il termine prende avvio da un atto esecutivo nel senso dell'art. 56 LEF e nell'osservare invece le ferie giudiziarie del CPC nel caso opposto, condurrebbe per contro al risultato di far beneficiare gli atti non esecutivi (e quindi, fondamentalmente, il creditore) di un regime di ferie generalmente pi\u00f9 vantaggioso di quello imposto agli atti esecutivi (e quindi, fondamentalmente, al debitore). Si giustifica pertanto ritenere che, una volta promossa un'azione in materia di esecuzione e fallimenti in procedura ordinaria o semplificata, ai termini, segnatamente di impugnazione, siano esclusivamente applicabili le ferie giudiziarie del CPC. 2.4.2. In concreto \u00e8 pertanto ininfluente sapere se la decisione con cui viene respinta l'azione di accertamento del ritorno a miglior fortuna costituisca un atto esecutivo nel senso dell'art. 56 LEF: come visto, al termine per la sua impugnazione sono in ogni modo applicabili le ferie giudiziarie del CPC, e non quelle esecutive. Di conseguenza, la Corte cantonale \u00e8 incorsa in una violazione del diritto federale per aver ritenuto tardivo l'appello della qui ricorrente contro la decisione pretorile 26 novembre 2014: il termine di trenta giorni - iniziato a decorrere il 28 novembre 2014, sospeso dal 18 dicembre 2014 al 2 gennaio 2015 incluso in virt\u00f9 dell'art. 145 cpv. 1 lett. c CPC e scaduto quindi luned\u00ec 12 gennaio 2015 - era infatti stato osservato. 3. Da quanto precede discende che il ricorso si rivela fondato e va accolto. La sentenza impugnata \u00e8 annullata e la causa \u00e8 rinviata all'autorit\u00e0 inferiore per nuovo esame dell'appello e nuova decisione (art. 107 cpv. 2 LTF). Le spese giudiziarie e le ripetibili seguono la soccombenza (art. 66 cpv. 1 e 68 cpv. 1 e 2 LTF). ", "ruling": "Per questi motivi, il Tribunale federale pronuncia: 1. Il ricorso \u00e8 accolto. La sentenza impugnata \u00e8 annullata e la causa \u00e8 rinviata alla Camera di esecuzione e fallimenti del Tribunale d'appello del Cantone Ticino per nuova decisione. 2. Le spese giudiziarie di fr. 3'500.-- sono poste a carico dell'opponente. 3. L'opponente verser\u00e0 alla ricorrente la somma di fr. 4'000.-- a titolo di ripetibili per la procedura innanzi al Tribunale federale. 4. Comunicazione ai patrocinatori delle parti e alla Camera di esecuzione e fallimenti del Tribunale d'appello del Cantone Ticino. ", "judgment": ["approval"]}
{"id": 74680, "text": "Fatti: A. Con sentenza del 1\u00b0 luglio 2016 il Presidente della Pretura penale ha dichiarato A._ autore colpevole di guida di un veicolo in stato difettoso per avere, il 6 novembre 2015 a Robasacco, circolato con il convoglio stradale composto dal trattore a sella leggero Iveco Daily targato ZH xxx e dal semirimorchio targato ZH yyy, superando il peso massimo autorizzato dell'insieme menzionato nella licenza di circolazione del veicolo trattore. L'imputato \u00e8 stato condannato alla multa di fr. 200.--, sostituita con una pena detentiva di due giorni in caso di mancato pagamento, e al versamento delle spese giudiziarie. B. Adita dall'imputato, la Corte di appello e di revisione penale (CARP) ne ha respinto l'appello con sentenza del 30 novembre 2017, confermando il giudizio di primo grado. C. A._ impugna questa sentenza con un ricorso del 5 gennaio 2018 al Tribunale federale, chiedendo di essere prosciolto dall'imputazione contestatagli, di porre le spese processuali della sede cantonale a carico dello Stato e di riconoscergli un'indennit\u00e0 ai sensi dell'art. 429 CPP. Il ricorrente fa valere la violazione del diritto federale, in particolare dell'art. 68 cpv. 5 dell'ordinanza sulle norme della circolazione stradale, del 13 novembre 1962 (ONC; RS 741.11) e dell'art. 7 dell'ordinanza concernente le esigenze tecniche per i veicoli stradali, del 19 giugno 1995 (OETV; RS 741.41). D. La Corte cantonale e la Sezione della circolazione hanno comunicato di rinunciare a formulare osservazioni al ricorso. ", "legal_area": "penal_law", "date": 2018, "link": "https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=9&from_date=04.09.2018&to_date=23.09.2018&sort=relevance&insertion_date=&top_subcollection_aza=all&query_words=&rank=86&azaclir=aza&highlight_docid=aza%3A%2F%2F20-09-2018-6B_18-2018&number_of_ranks=455", "considerations": "Diritto: 1. Presentato dall'imputato, che ha partecipato alla procedura dinanzi alla precedente istanza, le cui conclusioni sono state disattese (art. 81 cpv. 1 lett. a e b n. 1 LTF), e diretto contro una decisione finale (art. 90 LTF) resa in materia penale (art. 78 cpv. 1 LTF) da un'autorit\u00e0 di ultima istanza cantonale (art. 80 cpv. 1 LTF), il gravame \u00e8 tempestivo (art. 100 cpv. 1 LTF) ed \u00e8 ammissibile quale ricorso in materia penale. 2. 2.1. Il ricorrente sostiene che il peso del convoglio in questione sarebbe stato conforme alle prescrizioni. Lamenta l'errata applicazione da parte della Corte cantonale degli art. 68 cpv. 5 ONC e 7 cpv. 4 OETV, adducendo che quest'ultima disposizione non preciserebbe come deve essere calcolato il peso totale della combinazione dei veicoli. Ritiene che sarebbe determinante il \"peso effettivo\" della stessa, che in concreto raggiungerebbe al massimo i 6'000 kg, considerato che il semirimorchio era vuoto al momento del controllo da parte della polizia. Tale peso sarebbe ampiamente inferiore al peso totale del convoglio indicato nella licenza di circolazione del veicolo trattore (8'300 kg). Secondo il ricorrente, le suddette norme perseguirebbero uno scopo di tutela della sicurezza stradale e mirerebbero ad evitare un sovraccarico dei veicoli, non gi\u00e0 la semplice combinazione tra il veicolo trattore e il semirimorchio. 2.2. 2.2.1. Giusta l'art. 93 cpv. 2 lett. a LCStr, \u00e8 punito con la multa chiunque conduce un veicolo, di cui sa o dovrebbe sapere, prestando tutta l'attenzione richiesta dalle circostanze, che non \u00e8 conforme alle prescrizioni. La questione di sapere se lo stato difettoso del veicolo, rispettivamente la mancata conformit\u00e0 alle prescrizioni, comporti un pericolo di incidente \u00e8 irrilevante. Si tratta infatti di un reato di messa in pericolo astratto (cfr. sentenze 6B_1398/2017 del 26 marzo 2018 consid. 4.2 e 6B_1099/2009 del 16 febbraio 2010 consid. 3.1; YVAN JEANNERET, Les dispositions p\u00e9nales de la LCR, 2007, pag. 227 n. 55). Le prescrizioni cui si riferisce l'art. 93 cpv. 2 lett. a LCStr (e l'art. 29 LCStr) sono quelle contenute nella LCStr medesima e quelle ordinate dal Consiglio federale sulla base di disposizioni di delega (JEANNERET, op. cit., pag. 227 n. 56). Giusta l'art. 9 cpv. 1bis LCStr, il Consiglio federale emana prescrizioni sulle dimensioni e sul peso dei veicoli a motore e dei loro rimorchi. A tal fine tiene conto delle esigenze della sicurezza stradale, dell'economia e dell'ambiente, nonch\u00e9 delle normative internazionali. Tra i rimorchi figurano i \"semirimorchi\", che sono agganciati a un veicolo a motore (trattore a sella) in modo che poggiano parzialmente su quest'ultimo. Una parte essenziale del peso del rimorchio e del suo carico grava sul veicolo trattore (cfr. art. 20 cpv. 3 lett. c OETV). Il \"trattore a sella\" \u00e8 l'autoveicolo costruito per trainare semirimorchi: pu\u00f2 avere un ponte di carico proprio (cfr. art. 11 cpv. 2 lett. i OETV). Ai sensi dell'art. 68 cpv. 5 ONC, i semirimorchi possono essere abbinati a trattori a sella leggeri soltanto se il peso dell'insieme menzionato nella licenza di circolazione non \u00e8 superato. L'art. 7 OETV definisce le diverse nozioni di peso, distinguendo in particolare tra il \"peso a vuoto\", costituito dal peso del veicolo scarico, pronto all'uso, con liquido di raffreddamento, lubrificante e carburante (cpv. 1), il \"peso effettivo\", che \u00e8 definito quale peso reale del veicolo e comprende segnatamente anche il peso dei passeggeri, del carico e per i veicoli trattori il carico del dispositivo di appoggio e il carico della sella di appoggio di un rimorchio agganciato (cpv. 2), il \"peso garantito\", che \u00e8 il peso massimo ammesso tecnicamente dal costruttore e corrisponde alla \"massa totale\" nella terminologia UE (cpv. 3), il \"peso totale\", che rappresenta il peso determinante per l'ammissione (art. 9 cpv. 3bis LCStr) e costituisce il peso massimo con cui il veicolo pu\u00f2 circolare (cpv. 4), il \"carico utile\" che equivale alla differenza tra il peso totale e il peso a vuoto (cpv. 5), nonch\u00e9 il \"peso del convoglio\" (peso della combinazione di veicoli), che \u00e8 il peso totale di una combinazione costituita dal veicolo trattore e dai rimorchi (cpv. 6). 2.2.2. La Corte ha considerato che l'art. 68 cpv. 5 ONC, secondo cui l'abbinamento dei veicoli \u00e8 possibile soltanto se il peso dell'insieme menzionato nella licenza di circolazione non \u00e8 superato, deve essere interpretato alla luce della nozione di \"peso del convoglio\" (art. 7 cpv. 6 OETV) e di \"peso totale\" (art. 7 cpv. 4 OETV). Ha rilevato che il peso del convoglio corrisponde al peso totale della combinazione composta dal veicolo trattore e dal semirimorchio, laddove il peso totale \u00e8 quello massimo con cui i veicoli possono circolare. Nella fattispecie, la Corte cantonale ha accertato in modo conforme agli atti, e pertanto vincolante per il Tribunale federale (art. 105 cpv. 1 LTF), che secondo le licenze di circolazione il trattore a sella ha un peso a vuoto di 2'300 kg, un peso totale di 3'500 kg e un peso del convoglio di 8'300 kg. Il semirimorchio presenta un peso a vuoto di 2'500 kg e un peso totale di 6'800 kg (il carico utile \u00e8 di 4'300 kg). La precedente istanza ha quindi stabilito che in concreto il peso totale della combinazione ammontava a 10'300 kg (3'500 kg + 6'800 kg), ci\u00f2 che superava abbondantemente il peso del convoglio menzionato nella licenza di circolazione (8'300 kg). Ha di conseguenza concluso che, disattendendo il requisito dell'art. 68 cpv. 5 ONC, il veicolo guidato dal ricorrente non era conforme alle prescrizioni. 2.2.3. In questa sede il ricorrente ribadisce la tesi secondo cui sarebbe determinante il peso effettivo del convoglio, in concreto non superiore ai 6'000 kg, essendo il semirimorchio vuoto al momento del controllo da parte della polizia. A torto. L'art. 68 cpv. 5 ONC si riferisce \"al peso dell'insieme\" menzionato nella licenza di circolazione, prescrivendo che lo stesso non sia superato. La versione francese e quella tedesca della disposizione parlano di \"le poids de l'ensemble\", rispettivamente di \"das eingetragene Gewicht des Zuges\". La norma non fa quindi riferimento al \"peso effettivo\" (\"poids effectif\", \"Betriebsgewicht\") definito dall'art. 7 cpv. 2 OETV, bens\u00ec al \"peso del convoglio\" (\"poids de l'ensemble\", \"Gesamtzugsgewicht\") ai sensi dell'art. 7 cpv. 6 OETV. Come rettamente rilevato dalla Corte cantonale, il testo di quest'ultima disposizione \u00e8 peraltro stato precisato dal Consiglio federale con la modifica dell'OETV del 2 marzo 2012, in vigore dal 1\u00b0 maggio 2012, specificando nella versione italiana e in quella francese che per \"peso del convoglio\" (peso della combinazione di veicoli) \u00e8 da intendere quello \"totale\" della combinazione costituita dal veicolo trattore e dai rimorchi (cfr. RU 2012 1825). Giusta l'art. 7 cpv. 4 OETV, il \"peso totale\" \u00e8 come visto quello determinante per l'ammissione alla circolazione e corrisponde al peso massimo con cui il veicolo pu\u00f2 circolare. In concreto, ai fini dell'applicazione dell'art. 68 cpv. 5 ONC \u00e8 quindi rilevante il peso totale della combinazione costituita dal trattore a sella e dal semirimorchio, che non deve superare il limite menzionato nella licenza di circolazione. Sulla base dei dati menzionati nelle licenze di circolazione dei veicoli, la Corte cantonale ha rilevato a ragione che il peso totale dell'insieme composto dal veicolo trattore (3'500 kg) e dal semirimorchio (6'800 kg) ammontava a 10'300 kg e superava perci\u00f2 quello massimo prescritto (8'300 kg). In tali circostanze, poco importa che il semirimorchio era vuoto al momento del controllo di polizia e che il convoglio guidato dal ricorrente non era pertanto sovraccarico. L'art. 93 cpv. 2 LCStr punisce infatti il fatto di condurre un veicolo non conforme alle prescrizioni e non la circolazione con un veicolo sovraccarico, che \u00e8 sanzionata dall'art. 96 cpv. 1 lett. c LCStr (cfr. JEANNERET, op. cit., pag. 229 n. 59 e pag. 241 n. 104). Nella fattispecie, l'infrazione concerne l'inadeguatezza dell'abbinamento tra il trattore a sella e il semirimorchio in questione. Questa configurazione dei veicoli potrebbe comportare un rischio potenziale di sovraccarico. Trattandosi come visto di un reato di messa in pericolo astratto, il fatto che il carico concretamente trasportato non sia stato eccessivo e che il difetto non abbia eventualmente comportato un maggiore pericolo d'incidente non \u00e8 decisivo sotto il profilo dell'applicazione dell'art. 93 cpv. 2 LCStr. Il ricorrente richiama al riguardo la corrispondenza intercorsa con l'Ufficio della circolazione del Cantone di Zurigo e con l'Ufficio federale delle strade (USTRA), i cui scritti confermerebbero la tesi secondo cui sarebbe decisivo il peso effettivo del convoglio. Si tratta tuttavia di prese di posizione generiche, che non si confrontano con le disposizioni legali applicabili. In particolare non considerano l'art. 68 cpv. 5 ONC e non lo pongono in relazione con l'art. 7 OETV. La Corte cantonale ha per contro rettamente determinato la portata dell'art. 68 cpv. 5 ONC sulla base di un'interpretazione sistematica delle norme, tenendo conto della correlazione di questa disposizione con l'art. 7 cpv. 4 e 6 OETV (cfr., sui metodi interpretativi, DTF 143 I 109 consid. 6 e rinvii). Contrariamente all'opinione del ricorrente, i giudici cantonali hanno puntualmente spiegato il loro ragionamento, motivando sufficientemente il giudizio sull'aspetto oggettivo dell'infrazione, permettendo cos\u00ec al ricorrente di impugnarlo in questa sede con cognizione di causa. Non hanno quindi disatteso il suo diritto di essere sentito (cfr. DTF 141 IV 249 consid. 1.3.1 e rinvii). 2.2.4. Alla luce di quanto esposto, la combinazione del trattore a sella leggero targato ZH xxx con il semirimorchio targato ZH yyy superava il peso totale menzionato nella licenza di circolazione, sicch\u00e9 il convoglio alla guida del quale circolava il ricorrente il 6 novembre 2015 non era conforme alle prescrizioni. 3. 3.1. Il ricorrente sostiene di avere riposto la sua fiducia nel fatto che il convoglio fosse conforme alle prescrizioni. Pur ammettendo di non avere potuto dimostrare di essere stato sottoposto in passato a diversi controlli, in occasione dei quali le autorit\u00e0 non avrebbero sollevato contestazioni al riguardo, egli adduce che sia l'Ufficio della circolazione zurighese sia l'USTRA avrebbero fornito rassicurazioni sulla conformit\u00e0 della combinazione dei veicoli in questione. Ribadisce inoltre, di avere effettuato l'esame di guida e conseguito la licenza di condurre con il medesimo convoglio. 3.2. Con queste argomentazioni, il ricorrente contesta in sostanza l'adempimento dell'elemento soggettivo dell'infrazione, negando di avere potuto sapere dell'esistenza del difetto. L'art. 93 cpv. 2 lett. a LCStr punisce il conducente che sa o dovrebbe sapere, prestando tutta l'attenzione richiesta dalle circostanze, che il veicolo non \u00e8 conforme alle prescrizioni. Secondo la norma \u00e8 quindi punibile sia chi commette l'infrazione con intenzione sia colui che la commette per negligenza (cfr. JEANNERET, op. cit., pag. 231 n. 66). Il comportamento del conducente \u00e8 negligente quand'egli non ha scorto l'esistenza del difetto a causa di una disattenzione riprensibile. Gli obblighi di controllo che incombono al conducente concorrono a determinare il grado di attenzione da lui richiesto. Cos\u00ec, l'art. 57 cpv. 1 e 2 ONC gli impone di accertarsi che il veicolo e il carico siano conformi alle prescrizioni e che il veicolo sia provvisto dei necessari accessori, come il segnale di veicolo fermo, che le targhe di controllo, il disco di velocit\u00e0 massima e simili siano ben leggibili, che i dispositivi delle luci, i catarifrangenti, i vetri e gli specchi retrovisori siano puliti, che il carico, i portacarichi, le attrezzature di lavoro e gli oggetti analoghi non celino n\u00e9 le targhe n\u00e9 i dispositivi di illuminazione. Con riferimento ai rimorchi, il conducente deve segnatamente controllare prima di partire che il semirimorchio sia agganciato in modo sicuro, che i freni e le luci siano efficienti e che, nella marcia in avanti, sia evitato l'urto tra i due veicoli (art. 70 cpv. 1 ONC). Il grado di attenzione richiesto al conducente deve essere determinato in funzione dell'insieme delle circostanze, tenendo conto in particolare delle sue condizioni personali, del carattere evidente o visibile del difetto e della fiducia ch'egli poteva riporre nella relazione con un terzo che \u00e8 intervenuto sul veicolo o che glielo ha messo a disposizione (cfr. JEANNERET, op. cit., pag. 232 n. 68 segg.). 3.3. Sotto il profilo dell'elemento soggettivo, la Corte cantonale si \u00e8 limitata ad addurre che, nella sua qualit\u00e0 di autista professionista, il ricorrente era tenuto a conoscere le disposizioni in materia di trasporto, comprese quelle concernenti i pesi massimi. Tuttavia, in concreto il difetto non era evidente, tant'\u00e8 che due autorit\u00e0 specialistiche in materia di circolazione stradale ritengono erroneamente che il convoglio sia conforme alle prescrizioni. La situazione non appare equiparabile a quella in cui la difformit\u00e0 pu\u00f2 essere facilmente accertata mediante un semplice controllo visivo, come \u00e8 per esempio il caso della verifica del corretto agganciamento del rimorchio al veicolo trainante. D'altra parte, il convoglio litigioso \u00e8 stato assegnato al ricorrente dal suo datore di lavoro, un'impresa di trasporto professionale, che ne \u00e8 il detentore e che disporrebbe nel proprio parco veicoli di ulteriori convogli simili. Inoltre, la circostanza, invero non accertata in modo vincolante dalla Corte cantonale, secondo cui il ricorrente avrebbe effettuato la scuola guida e l'esame per l'ottenimento della licenza di condurre con la stessa combinazione, costituisce un fattore che avrebbe potuto confortarlo nella supposizione della sua conformit\u00e0 alle prescrizioni. Si tratta quindi di un aspetto non trascurabile, che, se confermato, avrebbe dovuto essere valutato a suo favore. Alla luce di queste circostanze, \u00e8 quantomeno dubbio ch'egli, prestando la dovuta attenzione, avrebbe dovuto accorgersi del difetto. In questa misura la censura ricorsuale appare fondata, sicch\u00e9 gli atti devono essere rinviati alla Corte cantonale, affinch\u00e9 si pronunci nuovamente sulla questione della realizzazione dell'elemento soggettivo, dopo avere se del caso eseguito ulteriori accertamenti. 4. 4.1. Ne segue che il ricorso deve essere parzialmente accolto. La sentenza impugnata \u00e8 annullata e la causa \u00e8 rinviata alla Corte cantonale per una nuova decisione nel senso dei considerandi. Poich\u00e9 i giudici cantonali dovranno ripronunciarsi sull'esito del procedimento penale, non occorre statuire in questa sede sulla richiesta d'indennit\u00e0 giusta l'art. 429 CPP presentata dal ricorrente. 4.2. Non si prelevano spese giudiziarie a carico dello Stato del Cantone Ticino (art. 66 cpv. 4 LTF), che \u00e8 tenuto a versare al ricorrente un'indennit\u00e0 a titolo di ripetibili della sede federale (art. 68 cpv. 1 e 2 LTF). ", "ruling": "Per questi motivi, il Tribunale federale pronuncia: 1. Il ricorso \u00e8 parzialmente accolto. La sentenza emanata il 30 novembre 2017 dalla Corte di appello e di revisione penale \u00e8 annullata e la causa le \u00e8 rinviata per una nuova decisione nel senso dei considerandi. 2. Non si prelevano spese giudiziarie. 3. Lo Stato del Cantone Ticino rifonder\u00e0 al ricorrente un'indennit\u00e0 di fr. 3'000.-- a titolo di ripetibili della sede federale. 4. Comunicazione al patrocinatore del ricorrente, all'Ufficio giuridico della Sezione della circolazione e alla Corte di appello e di revisione penale del Cantone Ticino. ", "judgment": ["approval"]}
{"id": 74535, "text": "Fatti: A. B._, architetto, ha incaricato la A._SA di effettuare le opere di capomastro per l'edificazione di una casa sul mappale n. 1223 di X._. Il fondo apparteneva a C._ al momento della progettazione, ma poco prima dell'inizio dei lavori era stato acquistato da D._, sorella dell'architetto. Nel novembre 2004 la A._SA ha inviato a B._ una fattura che esponeva fr. 174'888.95 a saldo della mercede, somma che non \u00e8 stata pagata. B. Il 20 giugno 2008 la A._SA ha avviato una causa civile davanti al Pretore di Lugano contro B._ chiedendogli il pagamento del predetto importo, poi ridotto con le conclusioni a fr. 132'516.25 per adeguarlo al risultato della perizia giudiziaria. Il convenuto ha eccepito la carenza di legittimazione passiva, sostenendo di avere sempre agito quale rappresentante della committente D._, e ha contestato il calcolo della mercede. Il 26 luglio 2012 il Pretore ha respinto l'eccezione e, in accoglimento parziale della petizione, ha condannato il convenuto a pagare all'attrice fr. 111'654.40. Il giudizio di prima istanza \u00e8 stato sovvertito con sentenza del 4 giugno 2014 dalla II Camera civile del Tribunale di appello del Cantone Ticino, adita dal convenuto. L'autorit\u00e0 cantonale ha accolto l'eccezione di carenza di legittimazione passiva senza occuparsi di altre questioni di merito. C. La A._SA insorge davanti al Tribunale federale con ricorso in materia civile del 10 luglio 2014, con il quale chiede che la sentenza cantonale sia annullata e che B._ sia condannato a pagarle fr. 111'654.40. L'opponente propone di respingere il ricorso con osservazioni del 4 settembre 2014. L'autorit\u00e0 cantonale non ha preso posizione. ", "legal_area": "civil_law", "date": 2015, "link": "https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=15&from_date=23.01.2015&to_date=11.02.2015&sort=relevance&insertion_date=&top_subcollection_aza=all&query_words=&rank=142&azaclir=aza&highlight_docid=aza%3A%2F%2F05-02-2015-4A_435-2014&number_of_ranks=448", "considerations": "Diritto: 1. Il ricorso \u00e8 ammissibile: \u00e8 presentato dalla parte soccombente nella procedura cantonale (art. 76 cpv. 1 lett. a LTF), \u00e8 tempestivo (art. 100 cpv. 1 LTF) ed \u00e8 volto contro una sentenza finale (art. 90 LTF) emanata su ricorso dall'autorit\u00e0 ticinese di ultima istanza (art. 75 LTF) in una causa civile (art. 72 cpv. 1 LTF) con un valore litigioso superiore a fr. 30'000.-- (art. 74 cpv. 1 lett. b LTF). 2. Il Tribunale federale applica d'ufficio il diritto federale (art. 106 cpv. 1 LTF). Tuttavia, tenuto conto dell'onere di allegazione e motivazione imposto dall'art. 42 cpv. 1 e 2 LTF, di regola esso considera solo gli argomenti proposti nell'atto di ricorso (DTF 140 III 86 consid. 2; 134 III 102 consid. 1.1). In linea di massima il Tribunale federale fonda il suo ragionamento giuridico sull'accertamento dei fatti svolto dall'autorit\u00e0 inferiore (art. 105 cpv. 1 LTF). Pu\u00f2 scostarsene o completarlo solo se \u00e8 stato effettuato in violazione del diritto ai sensi dell'art. 95 LTF o in modo manifestamente inesatto (art. 105 cpv. 2 LTF). L'accertamento dei fatti contenuto nella sentenza impugnata pu\u00f2 essere censurato alle stesse condizioni. Se rimprovera all'autorit\u00e0 cantonale un accertamento dei fatti manifestamente inesatto - che significa arbitrario (DTF 137 III 226 consid. 4.2 con rinvii; 133 II 249 consid. 1.2.2) - il ricorrente deve sollevare la censura e motivarla in modo preciso, come esige l'art. 106 cpv. 2 LTF (DTF 136 II 304 consid. 2.5 pag. 314; 134 II 244 consid. 2.2); deve inoltre dimostrare che l'eliminazione dell'asserito vizio pu\u00f2 influire in maniera determinante sull'esito della causa (art. 97 cpv. 1 LTF). 3. La Corte d'appello, dopo avere osservato che in materia contrattuale \u00e8 legittimato passivamente colui che \u00e8 parte al contratto del quale si prevale l'attore, ha riassunto i principi della rappresentanza diretta secondo l'art. 32 cpv. 1 e 2 CO e ha precisato che spetta al rappresentante, nelle cause promosse contro di lui, provare di non avere agito per conto proprio ma in nome del rappresentato. Nel caso in esame tale onere pesava perci\u00f2 sull'architetto convenuto. Tuttavia, hanno soggiunto i giudici ticinesi, nel settore della costruzione una presunzione naturale vuole che un architetto agisca in nome altrui, specialmente se \u00e8 incaricato della progettazione e della direzione dei lavori. Pertanto, essendo pacifico che il convenuto avesse svolto questi incarichi, \"spettava all'attrice provare l'esistenza di circostanze o indizi particolari tali da invalidarla o inficiarla\". Per la Corte d'appello tale prova non \u00e8 stata fornita. La ricorrente contesta l'esistenza della suddetta presunzione naturale; asserisce che i poteri del mandatario sono definiti dall'art. 396 cpv. 2 CO, norma che, fatte salve disposizioni diverse, non autorizza l'architetto a \"compiere degli atti giuridici suscettibili di generare impegni finanziari importanti per il mandante\" come l'aggiudicazione di lavori agli imprenditori. Per la ricorrente la sentenza impugnata lede perci\u00f2 l'art. 8 CC ed \u00e8 manifestamente arbitraria, poich\u00e9 ribalta l'onere della prova; a suo parere spettava all'opponente provare che nel momento della stipulazione dell'accordo l'attrice doveva riconoscere l'esistenza del rapporto di rappresentanza secondo l'art. 32 cpv. 2 CO. 4. Le censure della ricorrente attengono principalmente all'applicazione dell'art. 396 cpv. 2 CO, piuttosto che dell'art. 8 CC. 4.1. Per l'art. 396 cpv. 2 CO il mandatario ha la facolt\u00e0 di compiere tutti gli atti giuridici inerenti all'esecuzione del mandato. Prassi e dottrina ne deducono la presunzione naturale per la quale l'architetto che allestisce piani ed effettua la direzione dei lavori agisce di regola per conto altrui e vincola perci\u00f2 il committente con i propri atti. Vi sono per\u00f2 dei limiti. L'architetto non pu\u00f2 compiere tutti gli atti giuridici; sono esclusi quelli suscettibili di comportare per il cliente impegni finanziari importanti, quali, ad esempio, l'aggiudicazione di lavori agli appaltatori o il riconoscimento della liquidazione finale; per svolgere mansioni di questo genere occorrono poteri specifici (DTF 118 II 313 consid 2a e rif.; sentenza 4C.93/2003 del 25 agosto 2003 consid. 5.2.2). Nella sentenza d'appello la presunzione naturale relativa alla facolt\u00e0 di rappresentanza dell'architetto \u00e8 perci\u00f2 stata evocata in modo impreciso, senza considerarne i limiti che, nella fattispecie sotto esame, ne impedivano l'applicazione. Bisogna pertanto convenire con la ricorrente che l'autorit\u00e0 cantonale ha travisato la portata dell'art. 396 cpv. 2 CO, perlomeno nell'enunciazione della presunzione in discussione. L'inavvertenza non ha tuttavia avuto come conseguenza il ribaltamento dell'onere della prova. I giudici ticinesi hanno infatti ritenuto che nell'ambito di un rapporto di rappresentanza diretta \u00e8 il rappresentante a dovere provare di avere agito come tale e, come si dir\u00e0 (consid. 5.2), hanno addossato correttamente tale onere all'opponente. 4.2. Contrariamente a quanto sembra ritenere la ricorrente, la suddetta regola concernente l'onere della prova deriva del resto dal diritto sostanziale, dall'art. 32 CO, non dall'art. 8 CC. Quest'ultima disposizione stabilisce semmai le conseguenze dell'assenza di prova di un fatto, addossandole alla parte che ne porta l'onere; non \u00e8 d'aiuto quando un fatto \u00e8 accertato per apprezzamento delle prove. L'art. 8 CC non disciplina questa mansione del giudice, non prescrive quali prove occorra assumere n\u00e9 come esse debbano essere valutate (DTF 122 III 219 consid. 3c pag. 223; sentenza 4A_128/2010 del 23 agosto 2010 consid. 3). Nel caso in esame la Corte ticinese, posto che toccava al convenuto dimostrare di avere agito come rappresentante, ha stabilito ch'egli \"ha senz'altro adempiuto a questa incombenza\". Per i motivi anzidetti questo accertamento di fatto positivo, fondato sull'apprezzamento delle prove, non lascia spazio all'applicazione dell'art. 8 CC. 5. La ricorrente ravvisa il rovesciamento a suo sfavore dell'onere della prova nel passaggio della sentenza, riprodotto nel ricorso, secondo il quale \"a fronte della presunzione naturale di cui si \u00e8 detto, spettava all'attrice provare l'esistenza di circostanze o indizi particolari tali da invalidarla o inficiarla, sennonch\u00e9 le circostanze - sostanzialmente tre - da lei addotte non sono sicuramente sufficienti allo scopo\" (consid. 7.2. in fine). 5.1. Le presunzioni naturali non influiscono sulla ripartizione dell'onere della prova; attengono alla sfera dei fatti, hanno la valenza degli elementi indiziari che facilitano la prova di taluni fatti, per cui le conclusioni che se ne traggono sono, di principio, il risultato dell'apprezzamento delle prove (DTF 123 III 241 consid. 3a; 117 II 256 consid. 2b pag. 258; sentenza 5A_728/2010 del 17 gennaio 2011 consid. 2.2.4). Il concetto - giusto - espresso nel passaggio succitato \u00e8 che le presunzioni naturali possono essere invalidate fornendo la prova contraria del fatto ch'esse fanno presumere. L'autorit\u00e0 cantonale non intendeva affatto sovvertire l'onere della prova, che \u00e8 rimasto a carico della parte convenuta. 5.2. Sennonch\u00e9, come s'\u00e8 visto, nelle circostanze del caso concreto la presunzione naturale concernente i poteri di rappresentanza dell'architetto non poteva essere considerata (cfr. consid. 4.1). Il vizio non si \u00e8 per\u00f2 ripercosso in modo decisivo sull'esame dei fatti, che la Corte cantonale ha effettuato in due fasi. Nella prima essa ha stabilito che la ricorrente non \u00e8 riuscita a invalidare la predetta presunzione naturale, escludendo che il convenuto si fosse presentato all'attrice come cliente finale e negando rilevanza a una proposta di transazione fatta in via conciliativa e all'intestazione di alcuni piani. Se l'esame fosse terminato qui, la sentenza impugnata sarebbe errata, perch\u00e9, come s'\u00e8 visto, la presunzione naturale in questione non trova applicazione nella fattispecie. L'autorit\u00e0 cantonale \u00e8 per\u00f2 andata oltre, mettendo in rilievo anche altre circostanze che \"depongono a favore dell'esistenza di un rapporto di rappresentanza, segnatamente di un'attivit\u00e0 riconoscibile a nome e per conto della sorella del convenuto\": ovvero il fatto incontestato che l'architetto avesse reso noto sul cantiere il rapporto di rappresentanza nei confronti delle autorit\u00e0 e dell'ingegnere; i piani e le licenze edilizie note all'attrice che indicavano la sorella del convenuto quale destinataria dell'opera; il pagamento da parte sua di cinque acconti; un'affermazione fatta dall'architetto quando fu presentato all'attrice. La Corte ticinese ha concluso che \"tutte queste circostanze, considerate nel loro complesso, concorrono a ritenere fondata l'eccezione di carenza di legittimazione passiva del convenuto, nel senso che questi aveva agito riconoscibilmente per conto di una terza persona, senz'altro identificabile, e poi identificata, nella sorella\" (consid. 7.4). La conclusione d\u00e0 atto correttamente che l'opponente aveva l'onere di provare il rapporto di rappresentanza; onere al quale ha fatto fronte con successo. Gli accertamenti di fatto non sono contestati. 6. Riassumendo, sebbene la Corte d'appello abbia attribuito una portata errata all'art. 396 cpv. 2 CO, nel suo risultato la sentenza impugnata rispetta il diritto federale. Il ricorso si avvera pertanto infondato. Le spese e le ripetibili seguono la soccombenza (art. 66 cpv. 1 e 68 cpv. 1 LTF). ", "ruling": "Per questi motivi, il Tribunale federale pronuncia: 1. Il ricorso \u00e8 respinto. 2. Le spese giudiziarie di fr. 5'000.-- sono poste a carico della ricorrente, che rifonder\u00e0 all'opponente fr. 6'000.-- a titolo di ripetibili per la procedura innanzi al Tribunale federale. 3. Comunicazione ai patrocinatori delle parti e alla II Camera civile del Tribunale d'appello del Cantone Ticino. ", "judgment": ["dismissal"]}
{"id": 75228, "text": "Fatti: A. A.a. Sul fondo n. 2148 del registro fondiario di X._ sorge il Condominio A._. A carico di questo fondo sussiste una servit\u00f9 d'uso della piscina a favore del fondo n. 1589, sul quale sorge B._, gestito dall'omonima societ\u00e0 anonima. A carico del primo e a favore di quest'ultimo fondo sussiste anche un diritto d'uso in comune dell'impianto di riscaldamento e delle condutture. Nel corso degli anni sono sorte divergenze in merito al calcolo delle spese per l'esercizio delle citate servit\u00f9. A.b. La Comunione dei comproprietari del Condominio A._ ha fatto spiccare dall'Ufficio esecuzione di X._, in data 11 febbraio 2015, un precetto esecutivo contro la B._ SA per arretrati spese nafta e piscina per fr. 123'972.75. Fallito il tentativo di conciliazione, con petizione 23 settembre 2015 la Comunione dei comproprietari del Condominio A._ ha introdotto avanti al Tribunale distrettuale (ora: regionale) Moesa azione contro la B._ SA, chiedendo che questa venga condannata al versamento di almeno fr. 89'349.85 oltre a spese di esecuzione e interessi, e che l'opposizione della debitrice al precetto esecutivo venga rigettata limitatamente a fr. 69'891.85 oltre a spese di esecuzione e interessi. A.c. Con decisione 2 maggio 2017 il Tribunale regionale Moesa, accertata preliminarmente la propria competenza, ha parzialmente accolto la petizione e condannato la B._ SA al pagamento di fr. 89'349.85 oltre interessi e spese, rigettando contestualmente l'opposizione in via definitiva per l'importo di fr. 69'891.85 oltre interessi e ponendo tassa e spese di giustizia a carico della parte soccombente, condannata inoltre al versamento di ripetibili a favore della Comunione dei comproprietari del Condominio A._. ", "legal_area": "civil_law", "date": 2019, "link": "https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=47&from_date=03.03.2019&to_date=22.03.2019&sort=relevance&insertion_date=&top_subcollection_aza=all&query_words=&rank=470&azaclir=aza&highlight_docid=aza%3A%2F%2F05-03-2019-5A_824-2018&number_of_ranks=521", "considerations": "B. In accoglimento dell'appello 25 agosto 2017 introdotto dalla B._ SA, e considerando priva di oggetto la procedura di appello incidentale avviata dalla Comunione dei comproprietari del Condominio A._, con il giudizio 8 agosto 2018 qui impugnato la I Camera civile del Tribunale cantonale dei Grigioni ha integralmente annullato la decisione del Tribunale regionale Moesa e ha statuito che la \"istanza\" promossa dalla Comunione dei comproprietari del Condominio A._ \u00e8 irricevibile per incompetenza del giudice statale, ponendo tasse e spese giudiziarie di entrambe le istanze cantonali a carico di parte attrice e condannando la medesima al versamento di ripetibili di prima e seconda istanza. C. La Comunione dei comproprietari del Condominio A._ (qui di seguito: ricorrente) ha introdotto in data 1\u00b0 ottobre 2018 avanti al Tribunale federale un ricorso in materia civile contro la succitata decisione, chiedendo in via principale che quest'ultima sia riformata nel senso che l'appello venga respinto e che l'appello incidentale venga accolto, con condanna della B._ SA al pagamento di fr. 118'496.60 oltre a spese e interessi e con corrispondente rigetto in via definitiva dell'opposizione della B._ SA contro il precetto esecutivo limitatamente a fr. 118'496.60. Subordinatamente, la ricorrente chiede la reiezione dell'appello con contestuale conferma della competenza del giudice statale e rinvio degli atti al Tribunale cantonale per nuovo giudizio. L'istanza di conferimento al ricorso dell'effetto sospensivo \u00e8 stata respinta con decreto presidenzia le 29 ottobre 2018. Invitata a rispondere nel merito, la B._ SA (qui di seguito: opponente) ha chiesto che il ricorso sia dichiarato irricevibile, subordinatamente che esso sia respinto. Il Tribunale cantonale ha dichiarato di rinunciare a presentare osservazioni, ma ha nondimeno proposto la reiezione del gravame nella misura della sua ricevibilit\u00e0. Diritto: 1. 1.1. Con la decisione impugnata, il Tribunale cantonale dei Grigioni ha annullato una decisione del Tribunale regionale Moesa che accertava preliminarmente la propria competenza e che accoglieva un'azione creditoria combinata con un'istanza di rigetto dell'opposizione (v. art. 79 LEF). Si tratta pertanto di una vertenza civile (art. 72 cpv. 1 LTF) di carattere pecuniario il cui valore litigioso raggiunge il minimo previsto dalla legge (art. 74 cpv. 1 lett. b LTF). La decisione \u00e8 finale (v. sentenza 4A_439/2014 del 16 febbraio 2015 consid. 1.1) ed \u00e8 stata presa su ricorso dall'ultima istanza cantonale (art. 75 cpv. 1 e 2 LTF). Il ricorso, tempestivo (art. 100 cpv. 1 LTF), emana dalla parte soccombente in istanza cantonale, che \u00e8 dunque legittimata giusta l'art. 76 cpv. 1 LTF. Esso si rivela dunque ammissibile nella prospettiva delle disposizioni menzionate. 1.2. Il Tribunale federale applica il diritto d'ufficio (art. 106 cpv. 1 LTF). Nondimeno, tenuto conto dell'onere di allegazione e motivazione posto dall'art. 42 cpv. 1 e 2 LTF, la cui mancata ottemperanza conduce all'inammissibilit\u00e0 del gravame, il Tribunale federale esamina di regola solo le censure sollevate (DTF 142 III 364 consid. 2.4 con rinvii). Il ricorrente deve pertanto spiegare nei motivi del ricorso, in modo conciso e confrontandosi con i considerandi della sentenza impugnata, perch\u00e9 quest'ultima viola il diritto (DTF 143 II 283 consid. 1.2.2; 142 III 364 consid. 2.4). Per le violazioni di diritti fondamentali e di disposizioni di diritto cantonale e intercantonale le esigenze di motivazione sono pi\u00f9 severe; il ricorrente deve indicare in modo chiaro e dettagliato i diritti che sono stati violati e spiegare in cosa consista la violazione (art. 106 cpv. 2 LTF; DTF 143 II 283 consid. 1.2.2; 142 III 364 consid. 2.4). 1.3. Il Tribunale federale fonda il suo ragionamento giuridico sull'accertamento dei fatti svolto dall'autorit\u00e0 inferiore (art. 105 cpv. 1 LTF); pu\u00f2 scostarsene o completarlo solo se \u00e8 stato svolto in violazione del diritto ai sensi dell'art. 95 LTF o in modo manifestamente inesatto (art. 105 cpv. 2 LTF). L'accertamento dei fatti contenuto nella sentenza impugnata pu\u00f2 essere censurato alle stesse condizioni; occorre inoltre che l'eliminazione dell'asserito vizio possa influire in maniera determinante sull'esito della causa (art. 97 cpv. 1 LTF). Se rimprovera all'autorit\u00e0 inferiore un accertamento dei fatti manifestamente inesatto - ossia arbitrario (DTF 140 III 115 consid. 2) - il ricorrente deve sollevare la censura e motivarla in modo preciso, come esige l'art. 106 cpv. 2 LTF. 2. La decisione impugnata va preliminarmente contestualizzata, in parte facendo capo agli atti (art. 105 cpv. 2 LTF). 2.1. La clausola compromissoria sulla quale si fonda l'eccezione di incompetenza sollevata dall'opponente fa parte dell'accordo 10 ottobre 2001 sulla chiave di riparto delle spese di riscaldamento, delle spese varie, delle fatture C._ e delle spese per la piscina (citato quale \"doc. 8\", rispettivamente, nella decisione impugnata, quale act. TRM.VII.B.9). Questo accordo \u00e8 stato approvato dall'assemblea condominiale della ricorrente il 29 maggio 2002; in occasione dell'assemblea 29 settembre 2006, quest'ultima ha modificato corrispondentemente l'art. 17 del regolamento condominiale. In data 24 gennaio 2007, parte ricorrente ha trasmesso l'accordo citato al registro fondiario di X._ al fine di iscrivere la modifica dell'art. 17 cpv. 6. 2.2. Presto sono tuttavia sorte controversie in merito al calcolo delle spese a carico dell'opponente. Una prima vertenza \u00e8 stata composta bonalmente con un accordo di fine 2011/inizio 2012 (secondo la decisione del Tribunale regionale Moesa, consid. in fatto B pag. 2), rispettivamente \"non datato [...], che reca per\u00f2 la dicitura 'ricevuto 27 GEN 2012'\" (secondo la decisione del Tribunale cantonale dei Grigioni, consid. 3.4 pag. 16 in medio; citato quale \"doc. D\", nella decisione impugnata anche act. TRM.III.4). Un'altra vertenza, portante sulle spese di nafta da riscaldamento, \u00e8 stata risolta con transazione giudiziaria 14 luglio 2015. Vi \u00e8 infine la procedura qui discussa, avviata con precetto esecutivo 11 febbraio 2015 e proseguita con l'inoltro della petizione 23 settembre 2015. 2.3. Le parti discordano sulla portata da attribuire al predetto doc. D ed in particolare alla sua clausola g), che recita: \"Per l'utilizzo della piscina e per tutti i costi che nascono dal funzionamento del riscaldamento e che ne beneficia pure la B._ SA sar\u00e0 allestito un conteggio spese accessorie (secondo i criteri della CATEF che sar\u00e0 inserito al conteggio citato al punto d). La B._ SA verser\u00e0 un equo accordo [recte: a cconto] mensile per le spese accessorie\". 2.3.1. La ricorrente contesta che il doc. D rappresenti una modifica valida ed applicabile alla chiave di riparto delle spese pattuita il 10 ottobre 2001/29 maggio 2002 (doc. 8) : mai nessuno avrebbe preteso che ci\u00f2 fosse il caso, nessun rappresentante dell'assemblea dei comproprietari l'ha mai sottoscritto n\u00e9 l'assemblea stessa l'ha mai ratificato. Essa lo considera una lettera d'intenti che non ha avuto seguito, non essendosi data appunto alcuna modifica del doc. 8. Coerentemente con questa visione della portata del doc. D e del doc. 8, la ricorrente ha escusso l'opponente per un importo calcolato in applicazione della chiave convenuta nell'accordo 10 ottobre 2001/29 maggio 2002, e a fronte dell'opposizione al precetto esecutivo, ha incoato una normale azione creditoria accompagnata da una domanda di rigetto dell'opposizione. Come aveva gi\u00e0 rilevato il Tribunale regionale Moesa, la ricorrente sottolinea che nessuno, men che meno l'opponente, ha mai intrapreso alcun passo volto a modificare la chiave di riparto di cui al doc. 8. 2.3.2. L'opponente, dal canto suo, vede nel pi\u00f9 volte citato doc. D un accordo, che essa ritiene \" perfettamente valido \", aggiungendo: \"e la ricorrente nulla ha prodotto di contrario. In altre parole, e in sintonia con la clausola compromissoria, questa nuova convenzione vincolava le parti e pure il Tribunale regionale Moesa. [...] Ma anche se l'attuazione dell'accordo raggiunto fra le parti fosse stata problematica o addirittura impossibile, la lite andava in ogni caso so ttoposta all'arbitro [...]\". 2.4. Su questo dissidio di fondo si inserisce la presente controversia in merito alla competenza del giudice statale. L'accordo 10 ottobre 2001/29 maggio 2002 contiene infatti la seguente clausola: \"Il presente accordo assumer\u00e0 validit\u00e0 con la firma delle parti e la ratifica da parte dell'assemblea. Esso potr\u00e0 essere modificato se una delle parti riuscir\u00e0 a documentare sostanziali mutamenti dei fattori di calcolo. Se fra le due parti dovessero sorgere delle divergenze esse riconoscono quale Giudice unico il Presidente del Tribunale Distrettuale Moesa a Roveredo\". Contestato \u00e8 ora se tale patto d'arbitrato riguardi unicamente le divergenze sulla fissazione di una nuova chiave di riparto delle spese oppure la trattazione di ogni e qualsiasi vertenza fra le parti sulle spese da condividere. 3. 3.1. Entrambe le parti hanno sede in Svizzera; trovano pertanto applicazione le regole relative all'arbitrato interno (combinati art. 353 cpv. 1 CPC e art. 176 cpv. 1 LDIP). La clausola in questione risale ai mesi di ottobre 2001/maggio 2002; essa \u00e8 pertanto precedente l'entrata in vigore del CPC. Ora, l'art. 407 cpv. 1 CPC statuisce che la validit\u00e0 di tali clausole arbitrali va esaminata secondo il diritto pi\u00f9 favorevole (DTF 142 III 220 consid. 3.2; 140 III 367 consid. 2.1; sentenza 4A_515/2012 del 17 aprile 2013 consid. 5.1). Nel caso concreto, il Tribunale cantonale ha esaminato la validit\u00e0 della clausola arbitrale in applicazione del CPC, partendo quindi dal presupposto che fosse pi\u00f9 favorevole rispetto al precedente diritto intercantonale. Tale modo di procedere non \u00e8 stato contestato. 3.2. Il patto d'arbitrato \u00e8 un accordo mediante il quale due o pi\u00f9 parti determinate o determinabili convengono di affidare a un tribunale arbitrale, o a un arbitro unico, in vece del tribunale statale competente, il compito di pronunciare un giudizio vincolante su uno o pi\u00f9 litigi pendenti o futuri scaturenti da un determinato rapporto giuridico (art. 357 cpv. 1 CPC). Il patto deve esprimere in modo chiaro e inequivocabile la volont\u00e0 delle parti di sottoporre determinate controversie, affinch\u00e9 esse siano decise in modo vincolante, a un tribunale arbitrale privato, ad esclusione della giurisdizione statale (DTF 140 III 367 consid. 2.2.2 con numerosi rinvii). 3.3. Un patto d'arbitrato si interpreta secondo le regole generali di interpretazione dei contratti, ovvero secondo la volont\u00e0 concordante delle parti, sussidiariamente - qualora tale volont\u00e0 non possa essere accertata - secondo il principio dell'affidamento (DTF 142 III 239 consid. 5.2.1; 140 III 367 consid. 3.1; 140 III 134 consid. 3.2; 4A_146/2012 del 10 gennaio 2013 consid. 3.4.1). Fa stato il testo che le parti hanno adottato al fine di adempiere alle condizioni formali poste dall'art. 358 CPC (DTF 140 III 367 consid. 3.1). Il riesame dell'interpretazione di dichiarazioni di volont\u00e0 secondo il principio dell'affidamento \u00e8 una questione di diritto; in linea di massima, il Tribunale federale \u00e8 tuttavia legato agli accertamenti dell'istanza precedente sulle circostanze, le conoscenze e la volont\u00e0 delle parti (DTF 142 III 239 consid. 5.2.1; sentenza 4A_344/2017 del 21 dicembre 2017 consid. 3.1). 3.4. Gli effetti del patto d'arbitrato sulla competenza del giudice statale sono retti dall'art. 61 CPC. Secondo questa disposizione, se le parti hanno pattuito di sottoporre ad arbitrato una controversia compromettibile, il giudice statale adito declina la propria competenza, eccetto che: il convenuto si sia incondizionatamente costituito in giudizio (art. 61 lett. a CPC); il giudice statale accerti la manifesta nullit\u00e0 o inadempibilit\u00e0 del patto d'arbitrato (art. 61 lett. b CPC); oppure il tribunale arbitrale non possa essere costituito per motivi manifestamente imputabili al convenuto nel procedimento arbitrale (art. 61 lett. c CPC). L'esistenza del patto d'arbitrato e l'arbitrabilit\u00e0 delle vertenze a cui esso \u00e8 riferito, menzionate nella frase introduttiva della norma, sono due condizioni che il giudice statale esamina con piena cognizione. Per contro, egli esamina soltanto sommariamente se il patto d'arbitrato sia manifestamente nullo o inadempibile giusta la lett. b. La reale portata sostanziale del patto d'arbitrato \u00e8 infatti considerata fra i fattori che il giudice statale riesamina soltanto in modo sommario. L'esame sommario concerne anche il caso in cui occorre determinare, come in concreto, se il patto d'arbitrato si estenda o meno alle pretese fatte valere innanzi al tribunale statale (DTF 140 III 367 consid. 2.2.3; 138 III 681 consid. 3.2 e 3.3; sentenza 5A_907/2017 del 4 aprile 2018 consid. 5.1.1). 4. 4.1. Secondo il Tribunale regionale Moesa, nel caso concreto la clausola compromissoria si riferiva unicamente alle controversie in merito alla modifica della chiave di riparto delle spese. In concreto, la chiave di riparto non \u00e8 stata modificata e tra le parti non \u00e8 quindi pendente una lite in relazione a una tale modifica, ma unicamente una lite circa il pagamento di spese basate proprio sulla chiave di riparto contenuta al doc. 8. Il fatto che la qui opponente contesti le spese, nulla muta alla natura della lite. Per l'autorit\u00e0 di prima sede, la competenza del giudice statale era pertanto data. 4.2. Riassunta la succitata giurisprudenza, e dato apparentemente per acquisito che il \"doc. D\" fissi una nuova chiave di riparto delle spese, il Tribunale cantonale dei Grigioni ha ritenuto che la clausola compromissoria, interpretata secondo la vera e concorde volont\u00e0 delle parti contraenti, si riferiva anche alle controversie in merito al pagamento delle spese accessorie e della piscina, e non solo a quelle relative alla fissazione di una nuova chiave di riparto. Ci\u00f2 risulterebbe dalla deposizione del teste D._ (rappresentante della ricorrente durante la firma dell'accordo del 10 ottobre 2001, il quale non ha mai affermato che la competenza del tribunale arbitrale sarebbe stata limitata alle vertenze circa la modifica della chiave di riparto) e dal testo stesso del patto d'arbitrato. Al medesimo risultato il Tribunale cantonale \u00e8 giunto anche interpretando la clausola compromissoria secondo il principio dell'affidamento. Non vi sarebbero infatti indizi a sostegno della tesi della ricorrente, secondo cui tale clausola sarebbe limitata alle controversie riguardanti la modifica della chiave di riparto. Nei propri allegati, la qui ricorrente avrebbe sempre negato l'esistenza della clausola compromissoria, cambiando tattica unicamente dopo la deposizione del proprio teste D._ e presentando la predetta tesi soltanto nelle conclusioni dinanzi al giudice di prime cure. Inoltre, la volont\u00e0 di incaricare il Presidente del Tribunale distrettuale (ora: regionale) Moesa \"in quanto unico giudice con conoscenze giuridiche in seno allo stesso\", espressa da tale testimone, non avrebbe senso se all'arbitro si voleva chiedere di esaminare unicamente la modifica della chiave di riparto. \u00c8 vero che la qui opponente in sede di appello ha dichiarato di poter condividere la posizione della prima istanza, secondo la quale la clausola compromissoria andrebbe applicata unicamente in merito alla modifica dei fattori di calcolo, ma pi\u00f9 avanti, nel medesimo allegato, essa si sarebbe contraddetta, e comunque le sue affermazioni non potrebbero vincolare il Tribunale cantonale, dovendo questi esaminare i presupposti processuali d'ufficio. L'analisi sommaria che gli compete ha portato dunque il Tribunale cantonale, in accoglimento dell'appello, a negare la competenza del Tribunale regionale Moesa e a parallelamente dichiarare priva di oggetto la procedura di appello incidentale. 4.3. La ricorrente lamenta la violazione degli art. 55 cpv. 1, 58 cpv. 1, 60, 61, 150 cpv. 1, 153 cpv. 2, 308 e 311 CPC, 9 Cost. e 18 CO. Essa contesta preliminarmente la lettura che la Corte cantonale fa dei propri allegati di causa, sostenendo in particolare di aver chiaramente affermato - gi\u00e0 in prima sede - che la clausola compromissoria riguardava solo divergenze relative alla modifica della chiave di riparto. L'insorgente accusa anche i Giudici cantonali di essersi scostati dagli accertamenti del Tribunale regionale Moesa senza ragione, la qui opponente non avendoli contestati. A dire della ricorrente, poi, da una lettura pi\u00f9 attenta e completa della deposizione del teste D._ emergerebbe chiaramente come questi abbia dichiarato che la clausola in questione si intendeva riferita alla chiave di riparto; la divergente conclusione del Tribunale cantonale sarebbe arbitraria. Tale sua lettura sarebbe sostenuta da quella parte della clausola che il Tribunale cantonale non ha tenuto in considerazione, secondo la quale l'accordo potr\u00e0 essere modificato se una parte riuscir\u00e0 a documentare sostanziali mutamenti dei fattori di calcolo. La ricorrente sottolinea indi come l'accordo del 10 ottobre 2001/29 maggio 2002 fra le parti non riguarda genericamente i rapporti fra di loro, bens\u00ec ha per unico oggetto il calcolo della chiave di riparto iniziale, come rettamente riconosciuto dal Tribunale regionale Moesa e come la qui opponente, in sede di allegato d'appello, ha esplicitamente convenuto. In merito a tali censure ricorsuali sia osservato quanto segue. 4.3.1. Sullo sfondo di quanto precede, la prima censura ricorsuale appare fondata. Il Tribunale cantonale dei Grigioni ha manifestamente travisato l'opinione della qui ricorrente. Gi\u00e0 in petizione la pretesa dedotta in giudizio viene basata sulla chiave di riparto del doc. 8, ovvero quella contenuta nell'accordo 10 ottobre 2001/29 maggio 2002. Ora, se \u00e8 vero che in prima istanza gli argomenti opposti dalla ricorrente in replica all'eccezione di competenza sollevata dall'opponente in risposta non sono convincenti, la posizione della ricorrente emerge limpida nella sua versione finale in sede di conclusioni, di seguito sempre ribadita. Mal si comprende perch\u00e9 il Tribunale cantonale abbia voluto a tutti i costi ravvedere una completa modifica dell'argomentazione della ricorrente, deducendone che le considerazioni della medesima fossero poco plausibili. 4.3.2. La ricorrente accusa poi i Giudici cantonali di essersi scostati dagli accertamenti del Tribunale regionale Moesa senza ragione, la qui opponente non avendoli contestati. Nei procedimenti soggiacenti alla massima dispositiva \u00e8 compito delle parti allegare i fatti e indicare i mezzi di prova (art. 55 cpv. 1 CPC). Salvo eccezioni qui non pertinenti (art. 55 cpv. 2, art. 56 e art. 153 cpv. 2 CPC), il giudice non \u00e8 autorizzato a intraprendere d'ufficio alcun accertamento non scaturente dalle allegazioni delle parti. Ne discende anche che fatti non - o non debitamente - contestati vanno senz'altro posti alla base del giudizio (PAUL OBERHAMMER, in Kurzkommentar ZPO, 2a ed. 2014, n. 9-11 ad art. 55 CPC; MYRIAM A. GEHRI, in Basler Kommentar, Schweizerische Zivilprozessordnung, 3a ed. 2017, n. 3 ad art. 55 CPC). Il giudice di appello rivede invero liberamente i fatti, ma \u00e8 pure lui legato alla massima dispositiva e non \u00e8 pertanto autorizzato a correggere d'ufficio gli accertamenti fattuali della prima istanza (art. 310 lett. b CPC; KARL SP\u00dcHLER, in Basler Kommentar, Schweizerische Zivilprozessordnung, n. 7 e 8 ad art. 310 CPC). La ricorrente lamenta in particolare che il Tribunale cantonale non ha volutamente preso in considerazione un passo dell'appello, nel quale la qui opponente ha espressamente ammesso che la clausola compromissoria del 10 ottobre 2001/29 maggio 2002 vada applicata unicamente alla modifica dei fattori di calcolo (decisione impugnata consid. 5.5 pag. 26). La lagnanza \u00e8 giustificata: l'opponente si \u00e8 espressa in termini univoci nei confronti di una altrettanto chiara affermazione del Tribunale regionale Moesa, giusta la quale le parti hanno optato per un arbitro soltanto nel caso di mancata intesa su una modifica dei fattori di calcolo. Avanti al Tribunale federale l'opponente cerca di minimizzare la portata della sua ammissione, richiamando l'esistenza di divergenze fra le parti e il conseguente obbligo della ricorrente di rivolgersi all'arbitro. Ma la sua risposta si esaurisce nel ribadire che fra le parti sussistevano e sussistono ancora delle divergenze - asserzione che concerne semmai la sua posizione in diritto, ma che non basta a cancellare una chiara ammissione. Questa constatazione non basta tuttavia per suggellare l'esito del ricorso. Sussistono infatti dubbi in dottrina che la mera violazione della massima dispositiva possa portare all'esclusione di fatti accertati dal giudice, a meno che non si sia in presenza di arbitrio ai sensi dell'art. 9 Cost. (OBERHAMMER, op. cit., n. 13 ad art. 55 CPC). La questione non va decisa qui, poich\u00e9 la conclusione dell'istanza precedente si appalesa comunque insostenibile. 4.3.3. La ricorrente qualifica come arbitraria la lettura della testimonianza del teste D._ fatta dal Tribunale cantonale. Effettivamente, la lettura che i Giudici cantonali fanno delle dichiarazioni del teste D._ appare piuttosto creativa, oltre che senza il bench\u00e9 minimo legame con le critiche dell'appellante (qui opponente) : l'affermazione che la scelta del Presidente del Tribunale regionale (allora: distrettuale) di Moesa quale arbitro sia indizio che le parti volessero comprendere la clausola compromissoria in senso estensivo \u00e8 del tutto speculativa. Ben pi\u00f9 coerente e lineare \u00e8 la lettura della prima istanza, corroborata dalle spiegazioni della qui ricorrente. 4.3.4. L'interpretazione della clausola compromissoria sostenuta dalla qui ricorrente \u00e8, contrariamente a quanto pretende il Tribunale cantonale, perfettamente logica e persino ragionevole da un punto di vista dell'economia processuale: data una precisa chiave di riparto convenuta fra le parti, espressa in percentuali, e gli importi totali delle singole poste di spese comuni, basta un semplice calcolo aritmetico per ottenere una determinazione del dovuto precisa al centesimo. Non avrebbe senso affidare a un arbitro anche le controversie riguardanti questa semplice operazione. 4.4. In merito alla posizione dell'opponente sia invece osservato quanto segue. In risposta al presente ricorso, essa ha contestato che vi siano due procedure, \"una arbitrale per fissare nuovi fattori di calcolo e una ordinaria per la loro attuazione\". Ha poi sottolineato che, in ogni modo, i fattori di calcolo erano \"manifestamente controversi gi\u00e0 davanti al Tribunale regionale Moesa\" e che in quelle condizioni, il primo Giudice non poteva \"statuire sulle pretese della ricorrente\"; la divergenza tra le parti, in altre parole, concerneva anche la modifica della chiave di riparto delle spese (e meglio la questione a sapere se quella contenuta nel doc. D abbia sostituito quella iniziale convenuta nel doc. 8), per cui non poteva che essere sottoposta all'arbitro. Sono le domande di causa, combinate con le allegazioni fattuali, a delimitare l'oggetto della lite ai sensi degli art. 64 e 65 CPC (STEPHEN V. BERTI, in Kurzkommentar ZPO, n. 6, 8 e 9 ad art. 64 CPC; OBERHAMMER, op. cit., n. 7 segg. prima degli art. 84-90 CPC). Ora, nel caso qui discusso la parte attrice - e qui ricorrente - ha avviato, come pi\u00f9 volte ricordato, un'azione creditoria ordinaria combinata con una domanda di rigetto definitivo dell'opposizione giusta l'art. 79 LEF, dando per scontato che trova applicazione la chiave di riparto convenuta nel doc. 8, di cui non ha messo in dubbio la validit\u00e0. Essa \u00e8 ovviamente in diritto di esigere una sentenza sulla sua causa, e il Tribunale regionale Moesa non poteva certo esimersi dallo statuire. Questa obiezione difensiva dell'opponente si appalesa pertanto infondata. 5. 5.1. In conclusione, in punto al conflitto di competenza fra giudice ordinario e arbitro, la decisione impugnata appare insostenibile. Le va senz'altro preferita la soluzione elaborata del Tribunale regionale Moesa. In accoglimento del ricorso, la decisione del Tribunale cantonale dei Grigioni dell'8 agosto 2018 va annullata. 5.2. Si pone ora la questione a sapere se il giudizio cantonale possa essere riformato, posto che la prima istanza aveva deciso nel merito e accolto la petizione - contrariamente al Tribunale cantonale, che l'ha invece dichiarata irricevibile. Il ricorso in materia civile \u00e8 fondamentalmente un rimedio di natura riformatoria (art. 107 cpv. 2 LTF). Per costante giurisprudenza, tuttavia, quando l'autorit\u00e0 precedente non \u00e8 entrata in materia, il Tribunale federale non pronuncia una sentenza riformatoria, bens\u00ec rinvia l'incarto all'istanza precedente per nuovo giudizio (DTF 138 III 46 consid. 1.2; da ultimo sentenze 5A_84/2018 dell'8 novembre 2018 consid. 1.3; 5A_820/2018 del 17 gennaio 2019 consid. 2.5.1; JOHANNA DORMANN, in Basler Kommentar, Bundesgerichtsgesetz, 3a ed. 2018, n. 15 ad art. 107 LTF). Conformemente a quanto precede, e in accoglimento della conclusione subordinata della ricorrente, l'incarto va allora ritornato al Tribunale cantonale dei Grigioni affinch\u00e9 esso esamini nel merito l'appello inoltrato in data 25 agosto 2017 da B._ SA e l'appello incidentale 29 settembre 2017 formulato dalla Comunione dei comproprietari del Condominio A._. Le spese giudiziarie e le ripetibili seguono la soccombenza (art. 66 cpv. 1 e 68 cpv. 1 LTF); in caso di rinvio per nuovo giudizio dall'esito ancora aperto, la ricorrente \u00e8 considerata integralmente vincente e pu\u00f2 pretendere anche ripetibili complete (DTF 141 V 281 consid. 11.1). ", "ruling": "Per questi motivi, il Tribunale federale pronuncia: 1. Il ricorso \u00e8 accolto. La sentenza impugnata \u00e8 annullata e la causa \u00e8 rinviata all'autorit\u00e0 inferiore per nuova decisione. 2. Le spese giudiziarie di fr. 5'500.-- sono poste a carico dell'opponente. L'opponente verser\u00e0 alla ricorrente la somma di fr. 6'000.-- a titolo di ripetibili per la procedura innanzi al Tribunale federale. 3. Comunicazione ai patrocinatori delle parti e alla I Camera civile del Tribunale cantonale dei Grigioni. ", "judgment": ["approval"]}
{"id": 69448, "text": "Fatti: A. Il 17 aprile 2015 la Sezione della circolazione ha emanato nei confronti di A._ un decreto d'accusa per una contravvenzione alla legge federale sulla circolazione stradale e ne ha proposto la condanna a una multa di fr. 100.--. Poich\u00e9 l'imputato ha impugnato tale decreto il 28 aprile 2015 con un'opposizione, la Sezione della circolazione ha trasmesso gli atti alla Pretura penale per lo svolgimento della procedura dibattimentale. B. Il 20 agosto 2015 il Presidente della Pretura penale ha citato le parti al dibattimento per il 10 settembre 2015. L'invio postale raccomandato, contenente la citazione, non \u00e8 stato ritirato dall'imputato entro il periodo di giacenza presso l'ufficio postale ed \u00e8 quindi stato ritornato al tribunale di primo grado. Il 10 settembre 2015 il Presidente della Pretura penale ha preso atto che l'opponente era assente ingiustificato al dibattimento ed ha considerato ritirata l'opposizione, stralciando il procedimento penale dai ruoli. C. Contro la decisione di stralcio, l'opponente ha adito la Corte dei reclami penali del Tribunale d'appello (CRP), sostenendo di non avere ricevuto dalla posta l'avviso di ritiro dell'invio raccomandato e di non avere quindi avuto conoscenza della data fissata per il dibattimento. Con sentenza del 27 novembre 2015 la Corte cantonale ha respinto il reclamo. D. A._ impugna questo giudizio con un ricorso al Tribunale federale, chiedendo di annullarlo e di ordinare un nuovo dibattimento. Postula inoltre di essere ammesso al beneficio dell'assistenza giudiziaria. Il ricorrente fa essenzialmente valere la violazione degli art. 9, 29 e 32 Cost. E. La Corte cantonale e il Presidente della Pretura penale si rimettono al giudizio del Tribunale federale. La Sezione della circolazione comunica di non avere osservazioni sul ricorso. ", "legal_area": "penal_law", "date": 2016, "link": "https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=38&from_date=07.04.2016&to_date=26.04.2016&sort=relevance&insertion_date=&top_subcollection_aza=all&query_words=&rank=376&azaclir=aza&highlight_docid=aza%3A%2F%2F11-04-2016-6B_87-2016&number_of_ranks=442", "considerations": "Diritto: 1. 1.1. Presentato dall'imputato, che ha partecipato alla procedura dinanzi alla precedente istanza, le cui conclusioni sono state disattese (art. 81 cpv. 1 lett. a e b n. 1 LTF), e diretto contro una decisione finale (art. 90 LTF), resa in materia penale (art. 78 cpv. 1 LTF) da un'autorit\u00e0 cantonale di ultima istanza (art. 80 cpv. 1 LTF), il ricorso in materia penale, tempestivo (art. 100 cpv. 1 LTF in relazione con l'art. 46 cpv. 1 lett. c LTF), \u00e8 di massima ammissibile. 1.2. Nell'ambito di un ricorso al Tribunale federale non possono di principio essere addotti fatti e mezzi di prova nuovi (cfr. art. 99 cpv. 1 LTF). In particolare, questa Corte non pu\u00f2 tenere conto di fatti o mezzi di prova sopraggiunti dopo l'emanazione dell'atto impugnato, vale a dire veri nova (DTF 133 IV 342 consid. 2.1). Le eventuali disfunzioni del servizio di distribuzione postale, addotte dal ricorrente negli scritti del 1\u00b0 e del 10 febbraio 2016, non possono essere prese in considerazione in questa sede, siccome riguardano fatti successivi all'emanazione della sentenza impugnata. 1.3. Il Tribunale federale applica d'ufficio il diritto (art. 106 cpv. 1 LTF). Non \u00e8 quindi vincolato n\u00e9 agli argomenti sollevati nel gravame n\u00e9 ai considerandi della precedente istanza. Esso pu\u00f2 accogliere il ricorso sulla base di un motivo non invocato, rispettivamente respingerlo con una motivazione diversa da quella addotta dalla precedente istanza (DTF 141 V 605 consid. 1 e rinvio). 2. 2.1. Il ricorrente contesta la finzione della notificazione ritenuta dalla Corte cantonale. Sostiene di non avere trovato nella sua bucalettere l'avviso di ritiro della raccomandata contenente la citazione al dibattimento, sicch\u00e9 la mancata comparsa al processo non sarebbe riconducibile a una sua colpa. Adduce che attualmente la Posta svizzera non sarebbe efficiente come in passato: il postino non sarebbe sempre la stessa persona e alcune mansioni verrebbero svolte da apprendisti, mentre gli avvisi di ritiro non sarebbero pi\u00f9 dei cartoncini, ma dei semplici biglietti, a volte di tipo adesivo, apposti sulla bucalettere. Il ricorrente afferma inoltre di avere sempre prestato attenzione alle comunicazioni relative al procedimento penale e di non essere stato assente per vacanze durante il mese di agosto del 2015. 2.2. La Corte cantonale ha fondato il proprio giudizio sulla finzione della notificazione secondo l'art. 85 cpv. 4 lett. a CPP. Ha accertato sulla base del tracciamento degli invii della posta che il ricorrente \u00e8 stato avvisato il 21 agosto 2015 dell'invio da ritirare e del periodo di giacenza fino al 28 agosto 2015. Ha ritenuto ch'egli non aveva dimostrato l'assenza dell'avviso di ritiro della raccomandata nella sua buca delle lettere il giorno indicato dal postino, non avendo portato elementi che potevano rendere verosimili errori della posta al momento del deposito. La Corte cantonale ha quindi confermato la decisione del primo giudice di considerare ritirata, in virt\u00f9 dell'art. 356 cpv. 4 CPP, l'opposizione al decreto d'accusa, giacch\u00e9 l'opponente ingiustificatamente non era comparso al dibattimento. 3. 3.1. Il Tribunale federale ha avuto modo di precisare che il decreto di accusa \u00e8 compatibile con la garanzia della via giudiziaria (art. 29a Cost.), rispettivamente con il diritto all'accesso a un tribunale con pieno potere d'esame (art. 6 n. 1 CEDU), soltanto per il fatto che dipende da ultimo dalla volont\u00e0 dell'interessato se egli intenda accettarlo o fare uso del suo diritto di sottoporlo ad un esame giudiziario mediante opposizione. In considerazione di questa fondamentale importanza del diritto di opporsi al decreto d'accusa, un ritiro dell'opposizione per atti concludenti pu\u00f2 essere ammesso soltanto quando, sulla base del comportamento complessivo dell'opponente, si impone la conclusione ch'egli, manifestando il suo disinteresse alla continuazione del procedimento penale, rinunci consapevolmente alla sua tutela giuridica. La finzione del ritiro dell'opposizione prevista dalla legge in caso di mancata comparizione ingiustificata (cfr. art. 355 cpv. 2 e art. 356 cpv. 4 CPP), presuppone perci\u00f2 che l'imputato sia consapevole delle conseguenze della sua omissione e rinunci quindi con conoscenza di causa ai suoi diritti (DTF 140 IV 82 consid. 2.3; sentenza 6B_152/2013 del 27 maggio 2013 consid. 4.5, in: Pra 2013, n. 99, pag. 763 segg.). 3.2. L'art. 85 cpv. 4 lett. a CPP prevede che la notificazione \u00e8 considerata avvenuta, in caso di invio postale raccomandato non ritirato, il settimo giorno dal tentativo di consegna infruttuoso, sempre che il destinatario dovesse aspettarsi la notificazione. Si tratta di una finzione legale della notificazione, che permette di concludere sulla base di determinati fatti che l'invio \u00e8 giunto a conoscenza del destinatario, anche se in realt\u00e0 esso non \u00e8 stato consegnato. Secondo la sistematica della legge e il suo tenore letterale, l'art. 85 CPP concerne la \"comunicazione delle decisioni e notificazione\". La nozione di \"notificazione\" si riferisce alle decisioni, mentre le altre comunicazioni possono essere notificate con posta personale (DTF 140 IV 82 consid. 2.4). Il diritto processuale penale disciplina in modo esteso la \"citazione\" agli art. da 201 a 206 CPP. Chi \u00e8 oggetto di una citazione emessa da un'autorit\u00e0 penale deve darvi seguito (art. 205 cpv. 1 CPP). Chi ingiustificatamente non vi d\u00e0 seguito o lo fa troppo tardi, pu\u00f2 essere punito con una multa disciplinare e tradotto all'autorit\u00e0 citante con le forza pubblica (art. 205 cpv. 4 CPP). Sono fatte salve le disposizioni concernenti la procedura contumaciale (art. 205 cpv. 1 CPP). Per contro, giusta l'art. 355 cpv. 2 CPP, se una persona che ha presentato opposizione contro un decreto d'accusa, pur essendo stata citata a un interrogatorio, non compare ingiustificatamente, \"l'opposizione \u00e8 considerata ritirata\". Diversamente dall'art. 205 CPP, una mancata comparizione secondo l'art. 355 cpv. 2 CPP pu\u00f2 pertanto condurre alla perdita completa della protezione giuridica. Ci\u00f2, sebbene l'interessato abbia espressamente sollevato opposizione al decreto d'accusa, chiedendo specificamente questa tutela giuridica all'autorit\u00e0 competente (DTF 140 IV 82 consid. 2.4). 3.3. Le singole disposizioni del CPP devono essere interpretate nel contesto generale della legge. Nell'ambito del diritto penale e della sua attuazione procedurale, lo Stato pu\u00f2 utilizzare i mezzi coercitivi pi\u00f9 incisivi per garantire l'osservanza degli obiettivi da esso perseguiti. Il CPP pone quindi tra i \"principi del diritto processuale penale\", il rispetto della dignit\u00e0 umana e la correttezza, sanciti dall'art. 3 CPP, all'inizio della codificazione (DTF 140 IV 82 consid. 2.5; messaggio del 21 dicembre 2005 concernente l'unificazione del diritto processuale penale, in: FF 2006 989 pag. 1034). Quale concretizzazione di questi principi, l'art. 3 cpv. 2 CPP prevede che le autorit\u00e0 penali si attengano segnatamente al principio della buona fede (lett. a), al divieto dell'abuso di diritto (lett. b), all'imperativo di garantire parit\u00e0 ed equit\u00e0 di trattamento a tutti i partecipanti al procedimento e di accordare loro il diritto di essere sentiti (lett. c), al divieto di utilizzare metodi probatori lesivi della dignit\u00e0 umana (lett. d). La ratio legis della norma vieta una valutazione strettamente formalistica di singole disposizioni (DTF 140 IV 82 consid. 2.5). Il Tribunale federale ha ritenuto che questi principi devono essere rispettati anche nell'ambito di applicazione dell'art. 355 cpv. 2 CPP, secondo cui, se l'opponente, pur essendo stato citato a un interrogatorio, ingiustificatamente non compare, l'opposizione al decreto d'accusa \u00e8 considerata ritirata. Con riferimento ai principi dell'equo processo generalmente riconosciuti, l'insorgenza della conseguenza giuridica implica che l'opponente sia effettivamente a conoscenza della citazione e delle conseguenze della mancata comparizione. Ci\u00f2 presuppone che sia garantito il diritto di essere sentito. Nel decreto d'accusa sono tuttavia indicati solo gli effetti di una mancata opposizione (cfr. art. 353 cpv. 1 lett. i CPP). Secondo un'interpretazione conforme alla Costituzione, la finzione legale del ritiro dell'opposizione, tenuto conto del principio della buona fede (art. 3 cpv. 2 lett. a CPP), pu\u00f2 entrare in considerazione soltanto se dall'ingiustificata mancata comparizione, pu\u00f2 essere dedotto un disinteresse dell'opponente all'ulteriore continuazione del procedimento penale (DTF 140 IV 82 consid. 2.5; sentenza 6B_152/2013, citata, consid. 4.5.4). 3.4. Il decreto d'accusa costituisce fondamentalmente una proposta per una regolazione extragiudiziaria della causa penale. Pu\u00f2 quindi essere impugnato soltanto mediante l'opposizione, che non costituisce un mezzo di ricorso in senso stretto, ma consente unicamente di avviare il procedimento giudiziario in cui si stabilir\u00e0 se le imputazioni del decreto d'accusa sono giustificate o meno (DTF 140 IV 82 consid. 2.6; messaggio, citato, pag. 1194). L'autorit\u00e0 adita con l'opposizione nell'ambito della continuazione del procedimento \u00e8 quindi tenuta a rispettare i principi del diritto processuale, sicch\u00e9 l'opponente pu\u00f2 e deve in buona fede contare su una procedura conforme alle esigenze dello Stato di diritto. Soltanto l'imputato informato pu\u00f2 rinunciare efficacemente alla protezione giudiziaria garantita dall'art. 29a Cost. in relazione con l'art. 30 Cost. (DTF 140 IV 82 consid. 2.6 e riferimenti). Rimangono comunque riservati i casi di abuso di diritto (DTF 140 IV 82 consid. 2.7). 3.5. Questa giurisprudenza, sviluppata dal Tribunale federale con particolare riferimento all'art. 355 cpv. 2 CPP, non pu\u00f2 che valere anche nell'ambito dell'applicazione dell'art. 356 cpv. 4 CPP, trattandosi di norme corrispondenti (cfr. sentenza 6B_397/2015 del 26 novembre 2015 consid. 1.2). In concreto, l'invio postale raccomandato contenente la citazione al dibattimento non \u00e8 stato ritirato dall'imputato entro il periodo di giacenza presso l'ufficio postale ed \u00e8 perci\u00f2 stato ritornato al tribunale di primo grado. Egli non era quindi a conoscenza della citazione e delle conseguenze della mancata comparizione, sicch\u00e9 la finzione del ritiro dell'opposizione ai sensi dell'art. 356 cpv. 4 CPP non trova applicazione. Un comportamento del ricorrente costitutivo di abuso di diritto non \u00e8 stato accertato dalle istanze cantonali, n\u00e9 risultano elementi che potrebbero permettere di ritenere ch'egli si \u00e8 disinteressato alla continuazione della procedura rinunciando all'esame dell'accusa da parte dell'autorit\u00e0 giudiziaria. Sollevando l'opposizione il ricorrente ha per contro manifestato la propria intenzione di essere giudicato da un tribunale secondo la procedura ordinaria. In tali circostanze, non essendo informato del dibattimento, non si giustificava di opporgli un doppia finzione (della notificazione della citazione giusta l'art. 85 cpv. 4 lett. a CPP e del ritiro dell'opposizione ai sensi dell'art. 356 cpv. 4 CPP). Il tribunale di primo grado avrebbe dovuto inviargli una nuova citazione. 4. Ne segue che il ricorso deve essere accolto e la sentenza impugnata annullata. La causa \u00e8 pertanto rinviata alla Corte cantonale per un nuovo giudizio. Visto l'esito del gravame, la domanda di assistenza giudiziaria diviene priva di oggetto. Non si prelevano spese giudiziarie (art. 66 cpv. 4 LTF), n\u00e9 si assegnano ripetibili al ricorrente, che non ha fatto capo al patrocinio di un avvocato (cfr. art. 68 cpv. 1 e 2 LTF). ", "ruling": "Per questi motivi, il Tribunale federale pronuncia: 1. Il ricorso \u00e8 accolto e la sentenza emanata il 27 novembre 2015 dalla Corte dei reclami penali \u00e8 annullata. La causa le \u00e8 rinviata per una nuova decisione. 2. Non si prelevano spese giudiziarie. 3. Comunicazione al ricorrente, alla Sezione della circolazione, alla Pretura penale e alla Corte dei reclami penali del Tribunale d'appello del Cantone Ticino. ", "judgment": ["approval"]}
{"id": 75734, "text": "Fatti: A. A._, architetto a X._, ha progettato nel corso del 2007 opere di demolizione e ristrutturazione di uno stabile sul mappale xxx di Y._, sul quale B._ beneficiava di un diritto di compera; insieme essi hanno presentato delle domande di costruzione e trattato con le autorit\u00e0 competenti, senza ricevere tuttavia la licenza edilizia. Il 10 gennaio 2008 A._ ha comunicato a B._ di considerare terminati i loro rapporti e gli ha inviato la fattura per il pagamento di fr. 78'500.-- di onorari (fr. 86'500.-- meno fr. 8'000.-- di acconti ricevuti). B. Con petizione del 26 settembre 2008 A._ ha chiesto al Pretore di Lugano, sezione 2, di condannare B._ a pagargli la predetta somma, con interessi al 5 % dal 10 gennaio 2008, dovutagli a suo dire quale retribuzione per le prestazioni di architetto rette dalle norme sul contratto di appalto. Il Pretore ha respinto la petizione con sentenza del 13 febbraio 2013; ha ammesso la conclusione per atti concludenti di un contratto di appalto, ma ha reputato che l'attore non avesse provato la \"congruit\u00e0\" delle proprie pretese, contestate dal convenuto. Il successivo appello di A._ \u00e8 stato respinto, nella misura in cui era ricevibile, il 20 novembre 2014 dalla seconda Camera civile del Tribunale di appello ticinese, con motivazione diversa da quella del Pretore, sulla quale si torner\u00e0. C. A._ insorge con ricorso in materia civile dell'8 gennaio 2015. Chiede che la sua petizione sia accolta, che B._ sia condannato a pagargli fr. 78'500.-- con interessi al 5 % dal 10 gennaio 2008 e che siano riformati di conseguenza i giudizi su spese e ripetibili di prima e seconda istanza. Il convenuto, chiamato a esprimersi con decreto del 30 gennaio 2015, non ha presentato risposte, mentre l'autorit\u00e0 cantonale ha comunicato di rinunciare a prendere posizione sul ricorso. ", "legal_area": "civil_law", "date": 2015, "link": "https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=15&from_date=22.07.2015&to_date=10.08.2015&sort=relevance&insertion_date=&top_subcollection_aza=all&query_words=&rank=148&azaclir=aza&highlight_docid=aza%3A%2F%2F29-07-2015-4A_9-2015&number_of_ranks=259", "considerations": "Diritto: 1. II ricorso, presentato dalla parte soccombente nella procedura cantonale (art. 76 cpv. 1 lett. a LTF), tempestivo (art. 100 cpv. 1 LTF) e volto contro una sentenza finale (art. 90 LTF) emanata dall'autorit\u00e0 ticinese di ultima istanza (art. 75 cpv. 1 LTF) in una causa civile (art. 72 cpv. 1 LTF) con un valore litigioso superiore a fr. 30'000.-- (art. 74 cpv. 1 lett. b LTF), \u00e8 ammissibile. 2. II Tribunale federale applica d'ufficio il diritto federale (art. 106 cpv. 1 LTF). Tuttavia, tenuto conto dell'onere di allegazione e motivazione imposto dall'art. 42 cpv. 1 e 2 LTF, di regola esso considera solo gli argomenti proposti nell'atto di ricorso (DTF 134 III 102 consid. 1.1). In linea di massima il Tribunale federale fonda il suo ragionamento giuridico sull'accertamento dei fatti svolto dall'autorit\u00e0 inferiore (art. 105 cpv. 1 LTF). Pu\u00f2 scostarsene o completarlo solo se \u00e8 stato effettuato in violazione del diritto ai sensi dell'art. 95 LTF o in modo manifestamente inesatto (art. 105 cpv. 2 LTF). L'accertamento dei fatti contenuto nella sentenza impugnata pu\u00f2 essere censurato alle stesse condizioni. Se rimprovera all'autorit\u00e0 cantonale un accertamento dei fatti manifestamente inesatto - che significa arbitrario (DTF 133 II 249 consid. 1.2.2) - il ricorrente deve sollevare la censura e motivarla in modo preciso, come esige l'art. 106 cpv. 2 LTF (DTF 134 III 244 consid. 2.2); deve inoltre dimostrare che l'eliminazione dell'asserito vizio pu\u00f2 influire in maniera determinante sull'esito della causa (art. 97 cpv. 1 LTF). 3. II Pretore ha stabilito, sulla base della corrispondenza agli atti e di una deposizione testimoniale, che \"risulta provata la venuta in essere tra le parti di un contratto di appalto avente per oggetto le prestazioni di progettazione dell'attore per lavori da eseguire sullo stabile al mappale xxx di Y._\". I giudici d'appello, invece, posto che nessun contratto scritto di architettura \u00e8 stato firmato e che l'attore ha interrotto la collaborazione proprio perch\u00e9 il convenuto non aveva dato riscontri al contratto che gli aveva sottoposto il 10 dicembre 2007, hanno escluso \"alla luce dell'art. 16 CO\" che un contratto potesse essere stato stipulato per atti concludenti. Essi hanno pertanto ipotizzato che l'attore potrebbe fondare le proprie pretese di risarcimento su di una culpa in contrahendo, per avere il convenuto interrotto di mala fede le trattative in vista della conclusione del contratto. Anche tale eventualit\u00e0 \u00e8 per\u00f2 stata scartata, non avendo l'attore allegato, e non risultando nemmeno dagli atti, circostanze atte a suffragare una responsabilit\u00e0 del genere. Con la prima censura l'attore addebita alla Corte d'appello un accertamento manifestamente errato dei fatti e la violazione degli art. 1, 11, 16 e 18 CO. Le rimprovera in sostanza di essere partita dal presupposto errato secondo cui le parti avrebbero stabilito che per regolare i loro rapporti occorresse rispettare la forma scritta e di avere omesso di accertare la loro vera e concorde volont\u00e0, attestata da diverse prove, in merito alla conclusione di un contratto verbale di appalto a titolo oneroso. 4. Commette culpa in contrahendo la parte che interrompe una trattativa di mala fede, dopo avere indotto l'altra a prendere disposizioni in vista della conclusione del contratto illudendola che l'affare sarebbe andato in porto (DTF 140 III 200 consid. 5.2 pag. 203). In questi casi la parte ingannata pu\u00f2 chiedere il risarcimento dell'interesse negativo, ovvero di essere rimessa nella situazione in cui si troverebbe se non avesse iniziato la negoziazione (ibidem); non pu\u00f2 pretendere di essere remunerata per il lavoro svolto. 4.1. La sentenza impugnata accerta che \"l'architetto A._ si \u00e8 occupato della progettazione delle opere di demolizione parziale, di ristrutturazione e di ampliamento dell'edificio denominato 'C._' sito sul mappale di Y._, sul quale B._ beneficiava di un diritto di compera\". Precisa anche che i due hanno inoltrato una domanda di costruzione nel mese di giugno e una nel mese di luglio 2007 e, ricevuta l'opposizione dell'Ufficio della natura e del paesaggio, hanno promosso un incontro di conciliazione, concordando, tra novembre e dicembre 2007, una soluzione. La \"prospettata variante\" \u00e8 stata ancora inoltrata dall'architetto prima che i loro rapporti si incrinassero. Le parti, quindi, non hanno solo negoziato in vista della stipulazione di un contratto o della conclusione di un affare; al momento della rottura erano gi\u00e0 andate oltre lo stadio della semplice trattativa. In particolare, secondo i predetti accertamenti, l'attore ha effettuato prestazioni concrete di progettazione e, verosimilmente, di preparazione degli atti necessari per le domande di costruzione sul fondo del quale poteva disporre il convenuto grazie al diritto di compera. In circostanze simili non v'\u00e8 spazio per una responsabilit\u00e0 per culpa in contrahendo; occorre piuttosto approfondire la natura del rapporto istauratosi tra le parti. 4.2. La Corte cantonale, come detto, ha accertato che attore e convenuto hanno \"smentito\" di avere agito sulla base di accordi per una \"collaborazione nell'ambito della promozione immobiliare\" e ha escluso la stipulazione di un contratto d'architetto, facendo difetto la forma scritta pattuita dalle parti. \u00c8 difficile comprendere come i giudici cantonali abbiano potuto maturare quest'ultimo convincimento. La mancata sottoscrizione del contratto di architetto che l'attore aveva sottoposto al convenuto il 10 dicembre 2007 non significa affatto, in assenza di altri elementi che la sentenza non menziona, che le parti avessero concordato la forma scritta nel senso dell'art. 16 CO. Su questo punto le critiche del ricorrente sono pertanto fondate: il giudizio impugnato \u00e8 manifestamente errato nella misura in cui deduce l'esistenza di un accordo simile semplicemente dal fatto che il convenuto non avesse firmato il predetto contratto. 4.3. II ricorrente sostiene di avere agito in esecuzione di un contratto di appalto oneroso, stipulato per atti concludenti, e indica diverse prove a sostegno della sua tesi. La sentenza non contiene per\u00f2 accertamenti a tale riguardo. La causa deve perci\u00f2 essere ritornata all'autorit\u00e0 cantonale per nuovo esame e giudizio. La Corte d'appello dovr\u00e0 in primo luogo completare gli accertamenti di fatto e stabilire la natura giuridica dei rapporti intrattenuti dalle parti. Dal momento che essa ha gi\u00e0 escluso altre forme di \"collaborazione nell'ambito della promozione immobiliare\", dovr\u00e0 in sostanza verificare l'ipotesi del contratto d'architetto, avallata dal Pretore. A questo fine dovr\u00e0 tenere presente che l'allestimento di piani da parte dell'architetto pu\u00f2 essere oggetto di un contratto di appalto, ma solo a condizione che le parti si accordino sul carattere oneroso, che ne costituisce un elemento essenziale. Anche l'obbligo di remunerare, come la prestazione principale, pu\u00f2 essere pattuito tacitamente; l'onere della prova incombe sull'appaltatore (sentenza 4C.421/2006 del 4 aprile 2007, consid. 2.1). 5. Con motivazione subordinata la Corte ticinese ha esaminato anche il tema della mercede. \u00c8 opportuno affrontarlo in questa sede per il caso che fosse accertata la stipulazione per atti concludenti di un contratto di appalto, quindi oneroso. Davanti alle istanze cantonali \u00e8 stata controversa la questione di sapere se il convenuto avesse contestato sufficientemente le allegazioni di petizione concernenti l'ammontare della mercede e, conseguentemente, se l'attore dovesse provare o no la \"congruit\u00e0\" della sua pretesa; entrambe hanno risposto affermativamente alle due domande. 5.1. II Tribunale di appello ha osservato correttamente che il processo di prima istanza \u00e8 stato disciplinato dal diritto procedurale cantonale in forza dell'art. 404 cpv. 1 CPC. Prima dell'entrata in vigore del codice processuale federale era di principio il diritto cantonale che definiva le esigenze cui sottostava l'onere di una parte di contestare le allegazioni dell'altra; lo poteva per\u00f2 fare solo entro i limiti posti dall'art. 8 CC, ovvero senza sovvertire le conseguenze dell'onere probatorio. In forza di questa norma, chi contesta una pretesa deve motivare soltanto in modo tale da permettere all'altra parte di capire quali fatti sono contestati e di fornire quindi le prove adeguate per attestarli. A dipendenza delle circostanze specifiche possono di conseguenza bastare anche contestazioni globali, ritenuto che esigenze pi\u00f9 severe, analoghe a quelle che deve rispettare la parte cui incombe l'onere di provare, potrebbero tutt'al pi\u00f9 giustificarsi in una situazione di bisogno, di Beweisnot (sentenze 4A_534/2013 del 1\u00b0 settembre 2014, consid. 5 e 4A_629/2009 del 10 agosto 2010, consid. 4.1; DTF 117 II 113 consid. 2, pagg. 113/114). La sentenza impugnata riporta correttamente questi principi. 5.2. Nella petizione l'attore ha sostenuto che, non essendovi stato accordo sulla remunerazione, essa andasse calcolata secondo il lavoro svolto e le spese sostenute in applicazione dell'art. 374 CO. A sostegno delle proprie pretese, al punto n. 12 egli ha elencato il lavoro effettuato, suddiviso in nove voci, e ha rinviato al documento V, che per ogni singola prestazione espone la data, la persona che l'ha eseguita con la relativa tariffa oraria differenziata, il tempo impiegato e l'importo dell'onorario corrispondente. il convenuto ha risposto cosi: ad 10, 11 e 12 Contestata la petizione Priva di fondamento \u00e8 anche la pretesa di controparte che si sia perfezionato un contratto d'architetto tra le parti, proprio per i motivi gi\u00e0 ampiamente esposti. In ogni caso ogni contestata pretesa di controparte \u00e8 ampiamente compensata con il danno economico subito dal convenuto per la perdita di tempo di oltre un anno e mezzo: in caso di tempestiva realizzazione dell'opera gli appartamenti dell'immobile avrebbero gi\u00e0 potuto essere venduti. II convenuto ha dovuto presentare un'altra domanda di costruzione corredata da una corretta e completa documentazione d'architetto e a giorni ricever\u00e0 la licenza edilizia. 5.3. II Tribunale di appello, confermando in sostanza il giudizio di prima istanza, ha reputato che la contestazione del convenuto, \"sia pure generica, permetteva in generale e nello specifico ha permesso all'attore di comprendere che l'importo da lui preteso, compreso - almeno implicitamente - il suo ammontare, era contestato, per cui egli avrebbe dovuto fornire le prove sul tema (...) \". Lo stanno a dimostrare, ha soggiunto l'autorit\u00e0 cantonale, la perizia e le audizioni testimoniali chieste dall'attore all'udienza preliminare per stabilire la congruit\u00e0 del suo onorario, il lavoro svolto e la retribuzione oraria. Il ricorrente insorge contro questa argomentazione che ritiene lesiva dell'art. 8 CC. Spiega che, siccome il convenuto non ha preso posizione sulle allegazioni dettagliate di petizione, lui non \u00e8 stato messo in condizione di capire se la contestazione generica si riferisse al calcolo, alle ore impiegate, alla tariffa oraria oppure alle prestazioni; di conseguenza non ha nemmeno potuto fornire le relative prove. 5.4. La censura \u00e8 fondata. La semplice dichiarazione di contestazione del convenuto, generica ed espressa per di pi\u00f9 globalmente per i punti n. 10, 11 e 12 della petizione, non rispetta le esigenze minime poste dall'art. 8 CC (cfr. consid. 5.1). Essa ha forse consentito all'attore di rendersi conto che il convenuto metteva in dubbio I'ammontare della pretesa, come ha osservato il Tribunale di appello, ma non era affatto idonea a fargli capire quale fattore utilizzato per il calcolo della mercede fosse effettivamente contestato. \u00c8 irrilevante, sotto questo profilo, che all'udienza preliminare egli avesse chiesto l'allestimento di una perizia giudiziaria, alla quale aveva in seguito rinunciato. I giudici ticinesi hanno precisato giustamente che il diritto federale non impone alla contestazione dei fatti esigenze severe come quelle richieste per le allegazioni della parte gravata dall'onere della prova. Ma nel caso specifico, di fronte alle allegazioni dettagliate e circostanziate della petizione e del documento V, il convenuto aveva l'obbligo, se non di prendere posizione su ogni singola voce dell'esposto dell'attore, almeno di specificare se a essere contestate erano l'effettuazione stessa delle prestazioni fatturate, il tempo impiegato oppure le tariffe applicate. L'attore doveva essere messo in condizione di sapere di quali di questi fattori doveva fornire le prove. La contestazione generica e globale riportata sopra non \u00e8 stata sufficiente a tale riguardo e non poteva avere come conseguenza l'obbligo per lui di provarli tutti, per ogni singola prestazione elencata dall'attore (cfr. la causa analoga esaminata nella gi\u00e0 citata sentenza 4A_534/2013 del 1\u00b0 settembre 2014, consid. 6, nell'ambito della quale anche l'ultima istanza ticinese aveva seguito questo orientamento). 5.5. La sentenza viola pertanto l'art. 8 CC. Il ricorrente non si prevale di norme dell'abrogato CPC/TI. Di conseguenza, qualora la Corte cantonale giungesse alla conclusione che l'attore avesse agito in esecuzione di un contratto d'appalto, dovr\u00e0 dapprima accertare quali prestazioni egli ha effettivamente eseguito, entro i limiti delle allegazioni delle parti (a questo proposito le sole obiezioni del convenuto sembrano essere quelle formulate al n. 2 della risposta in merito ai \"rilievi dello stabile esistente\" e ad alcune \"bozze\"). In seguito l'autorit\u00e0 cantonale dovr\u00e0 dare atto che per quelle prestazioni il convenuto non ha contestato validamente le allegazioni dell'attore concernenti il calcolo della mercede e trarne le debite conseguenze sulla base del diritto cantonale che vigeva per il processo di prima istanza. 5.6. Le considerazioni che precedono rendono senza oggetto le critiche del ricorrente concernenti la mancata quantificazione della mercede secondo i dettami dell'art. 374 CO, rispettivamente la mancata assunzione d'ufficio di una perizia giudiziaria. 6. II ricorso \u00e8 pertanto fondato, nella misura in cui s'\u00e8 detto. Per il giudizio su spese e ripetibili \u00e8 parte soccombente nel senso degli art. 66 cpv. 1 e 68 cpv. 1 LTF il convenuto, a prescindere dal fatto ch'egli non abbia preso posizione sul ricorso davanti al Tribunale federale; non sono ravvisabili motivi speciali che impediscano di considerarlo tale (cfr. la sentenza 4A_518/2012 dell'8 gennaio 2013, consid. 3.1, e rif.). ", "ruling": "Per questi motivi, il Tribunale federale pronuncia: 1. Il ricorso \u00e8 accolto, la sentenza impugnata \u00e8 annullata e la causa \u00e8 rinviata al Tribunale di appello per nuovo giudizio nel senso dei considerandi. 2. Le spese giudiziarie di fr. 4'000.-- sono poste a carico dell'opponente. 3. L'opponente verser\u00e0 al ricorrente un'indennit\u00e0 di fr. 5'000.-- a titolo di ripetibili per la sede federale. 4. Comunicazione ai patrocinatori delle parti e alla II Camera civile del Tribunale d'appello del Cantone Ticino. ", "judgment": ["approval"]}
{"id": 73722, "text": "Fatti: A. Con decisione 12 giugno 2013 il Pretore del Distretto di Lugano ha ordinato l'iscrizione provvisoria di 18 ipoteche legali degli artigiani e imprenditori sulle propriet\u00e0 per piani da n. 28073 a n. 28088 e da n. 29711 a n. 29712 della particella n. 269 RFD di X._ in favore di A._SA per complessivi fr. 262'830.35 oltre interessi, in garanzia di opere da impresario costruttore. Il Pretore ha inoltre assegnato a A._SA un termine di 60 giorni per promuovere la causa volta all'iscrizione definitiva delle ipoteche legali, precisando che il decorso infruttuoso del termine avrebbe comportato la cancellazione delle iscrizioni provvisorie. In calce alla decisione figurava l'indicazione dei rimedi giuridici, con l'avvertimento che la decorrenza dei termini non era sospesa dalle ferie giudiziarie. Tale decisione \u00e8 stata notificata a A._SA il 13 giugno 2013. Mediante petizione 16 agosto 2013 A._SA ha postulato l'iscrizione definitiva delle ipoteche legali. Con decisione 10 giugno 2014, limitata alla questione della tempestivit\u00e0 di tale azione, il Pretore ha respinto l'eccezione di tardivit\u00e0 sollevata dai proprietari delle suddette propriet\u00e0 per piani. B. In accoglimento di un appello 9 luglio 2014 presentato da questi ultimi, con sentenza 23 dicembre 2015 la I Camera civile del Tribunale d'appello del Cantone Ticino ha respinto la petizione 16 agosto 2013 per tardivit\u00e0 e ordinato la cancellazione, ad avvenuto passaggio in giudicato della sua decisione, delle iscrizioni provvisorie delle ipoteche legali. C. Con ricorso in materia civile 1\u00b0 febbraio 2016 A._SA ha chiesto al Tribunale federale di riformare la sentenza cantonale nel senso di respingere l'appello. Con risposta 18 ottobre 2016 i proprietari delle succitate propriet\u00e0 per piani (opponenti) hanno postulato la reiezione del gravame. Il Tribunale d'appello ha invece rinunciato a formulare osservazioni al ricorso. ", "legal_area": "civil_law", "date": 2017, "link": "https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=5&from_date=31.07.2017&to_date=19.08.2017&sort=relevance&insertion_date=&top_subcollection_aza=all&query_words=&rank=47&azaclir=aza&highlight_docid=aza%3A%2F%2F16-08-2017-5A_82-2016&number_of_ranks=283", "considerations": "Diritto: 1. 1.1. La sentenza impugnata \u00e8 una decisione finale (art. 90 LTF) che \u00e8 stata emanata su ricorso da un'autorit\u00e0 cantonale di ultima istanza (art. 75 cpv. 1 e 2 LTF) in una causa civile (art. 72 cpv. 1 LTF) di natura pecuniaria con un valore di lite superiore a fr. 30'000.-- (art. 74 cpv. 1 lett. b LTF). Inoltrato tempestivamente (art. 100 cpv. 1 LTF) dalla parte soccombente in sede cantonale (art. 76 cpv. 1 LTF), il ricorso in materia civile \u00e8 pertanto in linea di principio ammissibile. 1.2. Il Tribunale federale applica d'ufficio il diritto federale (art. 106 cpv. 1 LTF). Nondimeno, tenuto conto dell'onere di allegazione e motivazione posto dall'art. 42 cpv. 1 e 2 LTF, la cui mancata ottemperanza conduce all'inammissibilit\u00e0 del gravame, il Tribunale federale esamina di regola solo le censure sollevate (DTF 140 III 86 consid. 2 con rinvii). Nel ricorso occorre pertanto spiegare in modo conciso, confrontandosi con i considerandi della decisione impugnata, perch\u00e9 l'atto impugnato viola il diritto (DTF 134 II 244 consid. 2.1). Le esigenze di motivazione sono pi\u00f9 rigorose quando \u00e8 fatta valere la violazione di diritti fondamentali. II Tribunale federale esamina queste censure solo se la parte ricorrente le ha debitamente sollevate e motivate, come prescritto dall'art. 106 cpv. 2 LTF. Ci\u00f2 significa che il ricorrente deve indicare in modo chiaro e dettagliato, con riferimento ai motivi della decisione impugnata, in che modo sarebbero stati violati i suoi diritti costituzionali (DTF 134 II 244 consid. 2.2). Il Tribunale federale fonda il suo ragionamento giuridico sull'accertamento dei fatti svolto dall'autorit\u00e0 inferiore (art. 105 cpv. 1 LTF); pu\u00f2 scostarsene o completarlo d'ufficio solo se \u00e8 stato svolto in violazione del diritto ai sensi dell'art. 95 LTF o in modo manifestamente inesatto (art. 105 cpv. 2 LTF). L'accertamento dei fatti contenuto nella sentenza impugnata pu\u00f2 essere censurato alle stesse condizioni; occorre inoltre che l'eliminazione dell'asserito vizio possa influire in maniera determinante sull'esito della causa (art. 97 cpv. 1 LTF). Se rimprovera all'autorit\u00e0 cantonale un accertamento dei fatti manifestamente inesatto - ossia arbitrario (DTF 140 III 115 consid. 2) - il ricorrente deve motivare la censura conformemente alle esigenze poste dall'art. 106 cpv. 2 LTF (DTF 140 III 264 consid. 2.3). 2. In concreto \u00e8 litigiosa la questione a sapere se la sospensione dei termini prevista all'art. 145 cpv. 1 CPC (RS 272) si applichi al termine fissato dal giudice all'artigiano/imprenditore per promuovere l'azione volta all'iscrizione definitiva della relativa ipoteca legale. 2.1. L'iscrizione di un'ipoteca legale degli artigiani e imprenditori nel registro fondiario deve essere fatta al pi\u00f9 tardi entro quattro mesi dal compimento del lavoro (art. 839 cpv. 2 CC). Il termine \u00e8 salvaguardato se entro i quattro mesi l'artigiano/imprenditore ottiene un'iscrizione provvisoria (art. 961 cpv. 1 n. 1 CC e art. 76 cpv. 3 dell'ordinanza del 23 settembre 2011 sul registro fondiario [ORF; RS 211.432.1]). Se accorda l'iscrizione provvisoria, il giudice ne stabilisce esattamente la durata e gli effetti e fissa, se occorre, un termine per far valere giudizialmente la pretesa (art. 961 cpv. 3 CC). La durata dell'iscrizione provvisoria pu\u00f2 essere stabilita in due modi: il giudice pu\u00f2 fissare un periodo determinato di validit\u00e0 oppure assegnare all'artigiano/imprenditore un termine per promuovere l'azione volta all'iscrizione definitiva dell'ipoteca legale, facendo quindi perdurare la validit\u00e0 dell'iscrizione provvisoria fino a decisione finale di tale causa (v. PAUL-HENRI STEINAUER, Les droits r\u00e9els, vol. III, 4a ed. 2012, n. 2898 - 2898b con rinvio a DTF 119 II 434 consid. 2a in fine; 112 II 496 consid. 2; 101 II 63 consid. 4; 99 II 388 consid. 3; 98 Ia 241 consid. 2a). L'art. 263 CPC prevede che, se \u00e8 concesso un provvedimento cautelare prima che la causa di merito sia pendente, il giudice assegna all'istante un termine per promuoverla, con la comminatoria che il provvedimento cautelare decadr\u00e0 in caso di inosservanza del termine. 2.2. Il Tribunale d'appello, dopo aver osservato che la giurisprudenza anteriore all'entrata in vigore del CPC (v. DTF 119 II 434 consid. 2) non \u00e8 pi\u00f9 determinante e che la dottrina appare divisa sulla questione a sapere se il termine fissato dal giudice a norma dell'art. 961 cpv. 3 in fine CC sia sospeso in forza dell'art. 145 cpv. 1 CPC, ha seguito l'opinione degli autori secondo cui tale termine va considerato di natura sostanziale e non possa quindi essere sospeso da disposizioni di procedura. La Corte cantonale ha sottolineato infatti che, con l'entrata in vigore del CPC, il termine dell'art. 961 cpv. 3 in fine CC non \u00e8 soltanto divenuto un termine nel senso dell'art. 263 CPC, dato che il legislatore non l'ha abrogato, e che il computo dei termini previsti dal diritto materiale, in specie quelli perentori entro cui il CC e il CO impongono di promuovere causa, soggiace agli art. 76 segg. e 132 CO. Secondo i Giudici cantonali, il termine di 60 giorni fissato dal Pretore per introdurre l'azione tendente all'iscrizione definitiva delle ipoteche legali degli artigiani e imprenditori non era pertanto sospeso dal 15 luglio al 15 agosto 2013 in virt\u00f9 dell'art. 145 cpv. 1 lett. b CPC. 2.3. La ricorrente considera invece che il termine dell'art. 961 cpv. 3 in fine CC sia un termine di natura procedurale poich\u00e9 la sua durata \u00e8 fissata dal giudice e non dalla legge. A suo dire, \u00e8 erroneo ritenere che il termine sia di natura sostanziale soltanto perch\u00e9 menzionato in un codice di diritto materiale. Citando la DTF 137 III 563 consid. 3.3 ed una sentenza del Tribunale cantonale vodese del 27 giugno 2013 (in JdT 2014 III pag. 16), rileva come il termine per promuovere l'azione volta all'iscrizione definitiva di un'ipoteca legale degli artigiani e imprenditori sarebbe del resto ormai pure retto dall'art. 263 CPC. Ispirandosi alla DTF 138 III 615 (relativa al termine per inoltrare la causa al tribunale dopo il rilascio di un'autorizzazione ad agire da parte dell'autorit\u00e0 di conciliazione), la ricorrente ritiene poi che il termine per introdurre l'azione tendente all'iscrizione definitiva di un'ipoteca legale degli artigiani e imprenditori non soggiaccia gi\u00e0 pi\u00f9 alla procedura sommaria (disciplinante l'iscrizione provvisoria, v. art. 248 segg. CPC)e che pertanto l'eccezione dell'art. 145 cpv. 2 lett. b CPC non sia applicabile. Ne conclude che il termine di 60 giorni impartito dal Giudice di prime cure era sospeso durante le ferie giudiziarie estive dell'art. 145 cpv. 1 lett. b CPC e che la petizione depositata il 16 agosto 2013 va ritenuta tempestiva. 2.4. Gli opponenti osservano per contro che, anche qualora il termine per promuovere l'azione volta all'iscrizione definitiva di un'ipoteca legale degli artigiani e imprenditori fosse di natura procedurale, esso farebbe in ogni modo ancora parte della procedura sommaria e pertanto, in applicazione dell'art. 145 cpv. 2 lett. b CPC, non potrebbe essere sospeso, ci\u00f2 di cui la ricorrente sarebbe stata resa attenta nella decisione pretorile 12 giugno 2013 (v. art. 145 cpv. 3 CPC). 2.5. 2.5.1. I termini entro i quali un'azione deve essere promossa sono fissati dal CC o dal CO (o da altre leggi speciali) e sono pertanto dei termini di diritto sostanziale. Si tratta di termini di perenzione oppure di prescrizione (DTF 140 III 244 consid. 5.2). La DTF 119 II 434 consid. 2 ha stabilito che il termine dell'art. 961 cpv. 3 in fine CC costituisce proprio un termine perentorio di diritto federale : malgrado la norma non fissi essa stessa la durata del termine ma lasci al giudice il compito di fissarla, la sua inosservanza comporta infatti comunque la perenzione del diritto. Da tale premessa \u00e8 stato concluso che le disposizioni del diritto cantonale di procedura, segnatamente quelle riguardanti le ferie giudiziarie, non possono influire sul decorso del termine impartito dal giudice per l'introduzione dell'azione tendente all'iscrizione definitiva di un'ipoteca legale degli artigiani e imprenditori. Ora, se con l'entrata in vigore del CPC questa conclusione non \u00e8 pi\u00f9 di attualit\u00e0, ci\u00f2 non significa che anche la premessa (ossia la qualifica del termine dell'art. 961 cpv. 3 in fine CC come termine di perenzione e, quindi, di natura sostanziale) sia ormai superata. Secondo la ricorrente, invece, il fatto che il termine per promuovere la causa di merito a convalida dell'iscrizione provvisoria di un'ipoteca legale degli artigiani e imprenditori sarebbe ormai pure retto dall'art. 263 CPC (riferendosi alla DTF 137 III 563 consid. 3.3, giusta la quale l'iscrizione provvisoria presenta le caratteristiche di un provvedimento cautelare ai sensi degli art. 261 segg. CPC) avrebbe per l'appunto comportato una modifica della natura di questo termine da sostanziale a procedurale (in questo senso v. sentenza del Tribunale cantonale vodese del 27 giugno 2013, in JdT 2014 III pag. 16; v. anche WOLFGANG ERNST, Fristenprobleme beim Bauhandwerkerpfandrecht - zugleich zum Bedeutungsschwund von Art. 961 Abs. 3 ZGB, in Une empreinte sur le Code civil, M\u00e9langes en l'honneur de Paul-Henri Steinauer, 2013, pag. 468 segg.; RAINER SCHUMACHER, Das Bauhandwerkerpfandrecht, Erg\u00e4nzungsband zur 3. Auflage, 2011, pag. 208 n. 663; lo stesso, Die Eintragung eines Bauhandwerkerpfandrechts - Prosequierung ohne Schlichtungsverfahren - Entscheid des Kassationsgerichts Z\u00fcrich vom 1. November 2010 [AA100114], BR 2011 pag. 68 seg.). Questa tesi non pu\u00f2 tuttavia essere seguita. Il termine per introdurre l'azione a convalida di iscrizioni provvisorie nel registro fondiario continua infatti ad essere previsto, nel suo principio, all'art. 961 cpv. 3 CC. Innanzitutto per il fatto che il legislatore non ha abrogato tale disposizione quando \u00e8 entrato in vigore l'art. 263 CPC, ma ne ha soltanto modificato la parte iniziale togliendo la locuzione \" con procedura sommaria \" (a differenza, p. es., del termine che era contenuto nell'abrogato art. 274f cpv. 1 CO, ora sostituito dall'art. 209 cpv. 4 CPC; v. WERNER GLOOR, Commentaire de l'arr\u00eat de la Cour de Justice de Gen\u00e8ve, Chambre des prud'hommes, du 12 avril 2012 [CAPH/70/212], DTA 2012 pag. 159 in initio). In seguito per il fatto che l'art. 961 cpv. 3 CC si differenzia dall'art. 263 CPC: la prima norma prescrive infatti di assegnare un termine per promuovere l'azione \" se occorre \", mentre la seconda lo prescrive, pi\u00f9 rigorosamente, \" se la causa di merito non \u00e8 ancora pendente \", ci\u00f2 che limiterebbe la possibilit\u00e0 del giudice di optare per l'altro modo attraverso cui pu\u00f2 stabilire la durata di un'iscrizione provvisoria nel registro fondiario, ossia la fissazione di un periodo determinato di validit\u00e0 della stessa (v. supra consid. 2.1). 2.5.2. In virt\u00f9 del principio dell'unit\u00e0 dell'ordinamento giuridico, il diritto che fissa un termine \u00e8 determinante per il computo di tale termine. Le regole di procedura del CPC non sono applicabili per il computo dei termini di diritto sostanziale (DTF 143 III 15 consid. 4.1). Di conseguenza, il termine per promuovere l'azione volta all'iscrizione definitiva di un'ipoteca legale degli artigiani e imprenditori - di natura sostanziale, come appena spiegato - non \u00e8 sospeso in forza dell'art. 145 cpv. 1 CPC (v. FABIENNE HOHL, Proc\u00e9dure civile, vol. I, 2a ed. 2016, pag. 71 n. 353; la stessa, Proc\u00e9dure civile, vol. II, 2a ed. 2010, pag. 178 n. 962; JURIJ BENN, in Basler Kommentar, Schweizerische Zivilprozessordnung, 3 aed. 2017, n. 6 e 7 ad art. 142 CPC; NINA J. FREI, in Berner Kommentar ZPO, vol. I, 2012, n. 2 ad art. 142 CPC; GLOOR, op. cit., pag. 158 in fine; in senso contrario v. FRAN\u00c7OIS BOHNET, L'hypoth\u00e8que l\u00e9gale des artisans et entrepreneurs en proc\u00e9dure civile suisse, in Le nouveau droit de l'hypoth\u00e8que l\u00e9gale des artisans et entrepreneurs - Fond et proc\u00e9dure, 2012, pag. 86 n. 112; E RNST, op. cit., pag. 475 seg.; sentenza del Tribunale cantonale vodese del 27 giugno 2013, in JdT 2014 III pag. 16). Come gi\u00e0 stabilito nella DTF 119 II 434 consid. 2 con rinvii, tale termine, sebbene di natura sostanziale, pu\u00f2 per\u00f2 essere prorogato (v. art. 144 cpv. 2 CPC). 2.5.3. Nel caso concreto il Tribunale d'appello non \u00e8 pertanto incorso in una violazione del diritto federale per aver ritenuto che la petizione 16 agosto 2013 andasse respinta per tardivit\u00e0: il termine di 60 giorni per introdurla non era infatti sospeso in virt\u00f9 dell'art. 145 cpv. 1 lett. b CPC e non risulta che fosse stato prorogato. 3. Da quanto procede discende che il ricorso va respinto. Le spese giudiziarie e le ripetibili seguono la soccombenza (art. 66 cpv. 1 e 68 cpv. 1 LTF). ", "ruling": "Per questi motivi, il Tribunale federale pronuncia: 1. Il ricorso \u00e8 respinto. 2. Le spese giudiziarie di fr. 4'000.-- sono poste a carico della ricorrente. 3. La ricorrente verser\u00e0 agli opponenti la somma di fr. 5'000.-- a titolo di ripetibili per la procedura innanzi al Tribunale federale. 4. Comunicazione ai patrocinatori delle parti e alla I Camera civile del Tribunale d'appello del Cantone Ticino. ", "judgment": ["dismissal"]}
{"id": 74944, "text": "Fatti: A. Dalla relazione tra A._ e B._ \u00e8 nato nel 2003 C._. Tra i genitori vi \u00e8 una situazione di forte conflitto, con coinvolgimento del figlio, che ha dato luogo a numerose procedure, segnatamente relative al diritto di visita del padre. Per quanto qui di rilievo basti precisare che con sentenza 5A_513/2013 dell'8 maggio 2014 il Tribunale federale ha incaricato l'Autorit\u00e0 regionale di protezione 1, sede di Chiasso, di nominare al minore un nuovo curatore educativo per la vigilanza delle relazioni personali (art. 308 cpv. 2 CC) idoneo, vale a dire con competenze pedagogiche e di mediazione. Con decisione 5 giugno 2014 l'Autorit\u00e0 regionale di protezione 1 ha quindi designato D._ quale nuova curatrice. In accoglimento di un reclamo di A._, con sentenza 29 settembre 2015 la Vicepresidente della Camera di protezione del Tribunale d'appello del Cantone Ticino ha tuttavia annullato tale risoluzione per violazione del diritto di essere sentiti dei genitori di C._ e ha retrocesso l'incarto all'Autorit\u00e0 regionale di protezione 1 affinch\u00e9 proceda alla nomina di un curatore implicando i predetti genitori nella scelta. Un ricorso di B._ contro tale sentenza \u00e8 stato respinto dal Tribunale federale con sentenza 5A_869/2015 del 18 marzo 2016. Dopo aver dato modo ai genitori di proporre diverse candidature, con decisione 7 luglio 2016 l'Autorit\u00e0 regionale di protezione 1 ha designato D._ quale nuova curatrice. B. Con sentenza 31 maggio 2017 la Giudice supplente della Camera di protezione del Tribunale d'appello ha respinto il reclamo introdotto da A._ contro la decisione 7 luglio 2016. C. Con ricorso in materia civile 30 giugno 2017 A._ ha impugnato tale sentenza cantonale dinanzi al Tribunale federale, postulando l'annullamento della decisione 7 luglio 2016 dell'Autorit\u00e0 regionale di protezione 1 ed il rinvio dell'incarto a quest'ultima affinch\u00e9 emetta una nuova decisione, debitamente motivata, di nomina di un curatore idoneo. Non sono state chieste determinazioni. ", "legal_area": "civil_law", "date": 2018, "link": "https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=40&from_date=07.01.2018&to_date=26.01.2018&sort=relevance&insertion_date=&top_subcollection_aza=all&query_words=&rank=392&azaclir=aza&highlight_docid=aza%3A%2F%2F10-01-2018-5A_501-2017&number_of_ranks=465", "considerations": "Diritto: 1. 1.1. Il tempestivo (art. 100 cpv. 1 LTF) rimedio \u00e8 diretto contro una decisione pronunciata su ricorso dall'ultima istanza cantonale (art. 75 LTF) in materia di protezione dei minori e degli adulti (art. 72 cpv. 2 lett. b n. 6 LTF) dalla parte soccombente nella sede cantonale che ha dimostrato di avere un interesse degno di protezione all'annullamento del giudizio cantonale (art. 76 cpv. 1 LTF; v. sentenza 5A_868/2015 del 18 marzo 2016 consid. 1.1). Alla luce dei citati disposti, il ricorso in materia civile risulta pertanto in linea di principio ammissibile. 1.2. Il Tribunale federale applica il diritto d'ufficio (art. 106 cpv. 1 LTF). Nondimeno, tenuto conto dell'onere di allegazione e motivazione posto dall'art. 42 cpv. 1 e 2 LTF, la cui mancata ottemperanza conduce all'inammissibilit\u00e0 del gravame, il Tribunale federale esamina di regola solo le censure sollevate (DTF 140 III 115 consid. 2; 140 III 86 consid. 2). Il ricorrente deve pertanto spiegare nei motivi del ricorso, in modo conciso e confrontandosi con i considerandi della sentenza impugnata, perch\u00e9 l'atto impugnato viola il diritto (DTF 134 II 244 consid. 2.1). Per le violazioni di diritti fondamentali e di disposizioni di diritto cantonale e intercantonale le esigenze di motivazione sono pi\u00f9 severe; il ricorrente deve indicare in modo chiaro e dettagliato i diritti che sono stati violati e spiegare in cosa consista la violazione (art. 106 cpv. 2 LTF; DTF 134 II 244 consid. 2.2). Il Tribunale federale fonda il suo ragionamento giuridico sull'accertamento dei fatti svolto dall'autorit\u00e0 inferiore (art. 105 cpv. 1 LTF); pu\u00f2 scostarsene o completarlo solo se \u00e8 stato svolto in violazione del diritto ai sensi dell'art. 95 LTF o in modo manifestamente inesatto (art. 105 cpv. 2 LTF). L'accertamento dei fatti contenuto nella sentenza impugnata pu\u00f2 essere censurato alle stesse condizioni; occorre inoltre che l'eliminazione dell'asserito vizio possa influire in maniera determinante sull'esito della causa (art. 97 cpv. 1 LTF). Se rimprovera all'autorit\u00e0 inferiore un accertamento dei fatti manifestamente inesatto - ossia arbitrario (DTF 140 III 115 consid. 2) - il ricorrente deve sollevare la censura e motivarla in modo preciso, come esige l'art. 106 cpv. 2 LTF. 2. La ricorrente lamenta innanzitutto una lesione dell'art. 29 cpv. 2 Cost. Sostiene che il Tribunale d'appello non si sarebbe confrontato con la censura secondo cui la decisione dell'autorit\u00e0 di protezione era carente di motivazione poich\u00e9 la nomina di D._ era fondata su argomentazioni generiche e vaghe. Lasciando aperta la questione a sapere se la ricorrente avesse effettivamente gi\u00e0 formulato tale critica dinanzi al Tribunale d'appello, giova rilevare che l'asserita violazione dell'art. 29 cpv. 2 Cost. sarebbe stata in ogni modo sanata nell'ambito della procedura di reclamo: l'autorit\u00e0 di ricorso era infatti munita di pieno potere cognitivo in fatto e in diritto (v. art. 450a cpv. 1 CC) e l'asserita mancanza di motivazione pi\u00f9 specifica non era atta a creare una grave violazione del diritto di essere sentita della ricorrente (v. DTF 137 I 195 consid. 2.3.2). La censura va quindi respinta. 3. La ricorrente ritiene poi che l'autorit\u00e0 inferiore sarebbe incorsa in un accertamento manifestamente inesatto dei fatti ed in una violazione dell'art. 400 cpv. 1 CC. 3.1. Per il Tribunale d'appello, secondo cui l'art. 400 cpv. 1 CC \u00e8 applicabile, per analogia, anche ad un curatore ai sensi dell'art. 308 cpv. 2 CC, D._ risulta idonea, dal profilo personale e delle competenze, ad adempiere i compiti previsti. Dal suo curriculum vitae emerge che ella ha una laurea in pedagogia, dispone di una lunga esperienza in qualit\u00e0 di curatrice educativa per la vigilanza delle relazioni personali e collabora da anni con Preture ed autorit\u00e0 di protezione. Il Giudice cantonale ha inoltre escluso un conflitto di interessi per il fatto che la curatrice nominata lavora in qualit\u00e0 di formatrice presso la Scuola X._ a Y._, dove lavora anche la ricorrente: non \u00e8 dimostrato che lavorare per la stessa struttura sia costitutivo di un conflitto di interessi ed in ogni modo la ricorrente \u00e8 attiva nell'ambito della valutazione delle competenze degli allievi nelle materie di fisica e biologia, mentre D._ \u00e8 attiva nell'ambito della psicologia. L'autorit\u00e0 inferiore ha pertanto confermato la sua nomina quale curatrice educativa per la vigilanza delle relazioni personali. 3.2. La ricorrente ritiene invece che la curatrice nominata sarebbe inidonea. A suo dire, l'autorit\u00e0 inferiore avrebbe commesso un arbitrario accertamento dei fatti: D._ non avrebbe n\u00e9 una laurea in pedagogia n\u00e9 alcuna formazione in ambito pedagogico, bens\u00ec unicamente un diploma in terapia psicomotoria, e le sue esperienze professionali si situerebbero unicamente in ambito psicomotorio. Inoltre ella non disporrebbe di alcuna formazione ed esperienza in materia di mediazione. Vi sarebbe poi un conflitto di interessi risultante dal fatto che la ricorrente, durante le sessioni di esami presso la Scuola X._, interverrebbe in qualit\u00e0 di esperta \"in tutte le materie\" (non soltanto in fisica e biologia) e potrebbe pertanto essere chiamata a valutare il lavoro svolto da D._ quale formatrice. 3.3. La lettura del curriculum vitae di D._ (doc. 4 agli atti) proposta dalla ricorrente \u00e8 tuttavia incompleta ed inesatta: da tale documento risulta infatti che la curatrice nominata ha conseguito, oltre ad un diploma in terapia psicomotoria, anche un diploma per educatori professionali, la cui \"equipollenza con laurea triennale in scienze dell'educazione\" non \u00e8 contestata dall'insorgente. Oltre alla formazione in ambito pedagogico, D._ sta pure ultimando una formazione quale mediatrice familiare. La sua pluriennale esperienza quale curatrice e consulente educativa appare del resto evidente e rende infondati i dubbi della ricorrente circa la sua capacit\u00e0 di occuparsi di questo \"caso complesso\", nel quale \u00e8 \"coinvolto un ragazzo adolescente di 14 anni\" che si \"oppo[ne] ad incontrare il padre\". Inoltre, contrariamente a quanto affermato nel rimedio all'esame, dal doc. 6 agli atti non risulta che la ricorrente intervenga, per la Scuola X._, quale esperta \"in tutte le materie\" - e cio\u00e8 anche nelle materie che esulano dall'ambito della disciplina di sua competenza (cio\u00e8 le scienze naturali; v. anche art. 14 seg. del regolamento ticinese del 1\u00b0 luglio 2015 delle scuole professionali [RL 5.2.2.1.1]) - e che vi sia cos\u00ec un possibile conflitto di interessi. La ricorrente non pretende, per il resto, che un tale conflitto possa nascere dal solo fatto di lavorare per la stessa struttura. Ella non riesce pertanto a confutare l'idoneit\u00e0 della curatrice nominata. Anche questa censura, che peraltro rasenta la temerariet\u00e0, si appalesa infondata. 4. Da quanto precede discende che il ricorso va respinto. Le spese giudiziarie seguono la soccombenza (art. 66 cpv. 1 LTF). Non si giustifica assegnare ripetibili all'opponente, il quale non \u00e8 stato invitato a presentare una risposta al ricorso e non \u00e8 quindi incorso in spese della procedura dinanzi al Tribunale federale. ", "ruling": "Per questi motivi, il Tribunale federale pronuncia: 1. Il ricorso \u00e8 respinto. 2. Le spese giudiziarie di fr. 2'500.-- sono poste a carico della ricorrente. 3. Comunicazione ai partecipanti al procedimento e alla Giudice supplente della Camera di protezione del Tribunale d'appello del Cantone Ticino. ", "judgment": ["dismissal"]}
{"id": 68988, "text": "Fatti: A. La B._ Sagl ha fatto notificare alla A._ SA un precetto esecutivo di fr. 83'959.30 per l'incasso di mercedi d'appalto non pagate concernenti - in breve, perch\u00e9 la causa verte su questo - la fornitura di matrici per lo stampo di oggetti plastici. L'opposizione della debitrice \u00e8 stata rigettata in via provvisoria per fr. 74'173.05 con sentenza del 18 novembre 2010 del Pretore di Lugano, confermata in appello. B. Il 3 gennaio 2011 la A._ SA ha avviato davanti al Pretore di Lugano, sezione 2, l'azione di disconoscimento del predetto debito, chiedendo nel contempo che la B._ Sagl fosse condannata a pagarle fr. 85'000.-- a rifusione del costo di rimozione dei difetti delle forniture e restituzione di prestazioni pagate indebitamente. La parte convenuta ha eccepito, tra l'altro, che questa azione condannatoria non era stata preceduta dal tentativo di conciliazione obbligatorio secondo l'art. 197 CPC ed era inammissibile per l'incompetenza territoriale del giudice luganese. Il Pretore ha accolto l'eccezione fondata sull'art. 197 CPC con decisione del 14 luglio 2011. L'appello della A._ SA \u00e8 stato respinto con sentenza del 1\u00b0 giugno 2012 dalla II Camera civile del Tribunale di appello ticinese. Il Tribunale federale ha poi respinto con sentenza del 14 gennaio 2013 il successivo ricorso in materia civile dell'attrice (incarto 4A_413/2012). C. Il 18 dicembre 2018 il Pretore ha respinto l'azione di disconoscimento del debito e con sentenza del 12 marzo 2020 la II Camera civile del Tribunale di appello ticinese ha a sua volta respinto l'appello dell'attrice, nella misura in cui lo ha ritenuto ricevibile. D. La A._ SA insorge di nuovo davanti al Tribunale federale con ricorso in materia civile del 27 maggio 2020. Chiede che, in accoglimento della petizione, sia dichiarato inesistente il debito di fr. 74'173.05 e sia annullata l'esecuzione promossa contro di lei. La B._ Sagl propone di respingere il ricorso con risposta del 23 giugno 2020. La ricorrente ha replicato il 9 luglio 2020. L'autorit\u00e0 cantonale non ha preso posizione. ", "legal_area": "civil_law", "date": 2020, "link": "https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=27&from_date=16.11.2020&to_date=05.12.2020&sort=relevance&insertion_date=&top_subcollection_aza=all&query_words=&rank=264&azaclir=aza&highlight_docid=aza%3A%2F%2F25-11-2020-4A_285-2020&number_of_ranks=536", "considerations": "Diritto: 1. Il ricorso in materia civile \u00e8 ammissibile. \u00c8 presentato tempestivamente (art. 100 cpv. 1 in relazione con gli art. 46 cpv. 1 lett. a LTF e 1 dell'ordinanza sulla sospensione dei termini nei procedimenti civili e amministrativi ai fini del mantenimento della giustizia in relazione al coronavirus [COVID-19; RS 173.110.4]) dalla parte soccombente nella procedura cantonale (76 cpv. 1 lett. a LTF) ed \u00e8 volto contro una sentenza finale (art. 90 LTF) emanata su ricorso dall'autorit\u00e0 ticinese di ultima istanza (art. 75 LTF) in una causa civile con valore litigioso superiore a fr. 30'000.-- (art. 72 cpv. 1 e 74 cpv. 1 lett. b LTF). 2. Il Pretore - si legge nella sentenza d'appello - aveva osservato che nell'azione di disconoscimento di debito, nonostante l'inversione del ruolo delle parti, l'appaltatore deve dimostrare l'esistenza e l'esecuzione del contratto nonch\u00e9 la conformit\u00e0 della mercede con quanto pattuito o con il lavoro eseguito; il committente deve provare i difetti dell'opera. A mente del primo giudice la convenuta aveva dimostrato la consegna degli stampi mentre l'attrice non aveva fornito la prova della difettosit\u00e0 dei prodotti e della responsabilit\u00e0 della controparte. La Corte cantonale ha giudicato irricevibili le critiche d'appello a tale riguardo. Ha stabilito che l'attrice ha sostenuto \"apoditticamente e in maniera inammissibile che la controparte non ha effettuato le prestazioni convenute, senza motivare la cesura e senza confrontarsi con gli accertamenti pretorili secondo i quali i prodotti ordinati sono stati realizzati e forniti\". E sulla questione dei difetti l'attrice si \u00e8 limitata a \"opporre acriticamente al giudizio pretorile una propria opinione senza debitamente motivarla (in particolare senza indicare i motivi per i quali l'attribuzione dell'onere della prova effettuata dal Pretore sarebbe erronea) \". L'autorit\u00e0 cantonale ha inoltre confermato che l'attrice, sulla quale incombeva l'onere, non era riuscita a provare i difetti, e aveva peraltro proposto critiche d'appello in parte irricevibili. 3. La ricorrente contesta anzitutto la prima parte della motivazione suesposta. Asserisce che ai punti da 2.3 a 2.6 dell'atto di appello aveva censurato in modo chiaro le conclusioni del Pretore, spiegando che le prestazioni che l'appaltatrice doveva fornire non si esaurivano con la consegna degli stampi ma includevano \"tutto il procedimento di ideazione e progettazione informativa, realizzazione della documentazione tecnica, produzione, consegna ed eventuale successivo adeguamento alle necessit\u00e0 del cliente affinch\u00e9 fossero utilizzabili\". La ricorrente precisa che davanti al Pretore non aveva negato di avere l'onere di provare i difetti; aveva semplicemente affermato che la convenuta dovesse prima dimostrare di avere eseguito il contratto. Il Tribunale di appello, conclude la ricorrente, non ha esaminato questi aspetti e ha di conseguenza violato il diritto, in particolare l'art. 8 CC, poich\u00e9 ha riconosciuto la pretesa della convenuta senza ch'essa avesse provato di avere effettuato la prestazione. 4. Con l'appello la ricorrente aveva effettivamente espresso tali contestazioni. Aveva in particolare sostenuto che il Pretore non aveva \"preteso dalla convenuta (...) la prova della perfetta esecuzione del contratto che le incombeva\" (n. 2.3); che la convenuta aveva l'obbligo contrattuale non solo di fornire stampi, bens\u00ec di \"occuparsi della realizzazione della documentazione tecnica (modelli matematici) atta alla realizzazione dei vari stampi e matrici e di seguire il prodotto sino alla fine, vale a dire al suo impiego industriale\" (n. 2.5); che la convenuta non aveva prodotto la documentazione che attestasse l'esecuzione di tali prestazioni, tant'\u00e8 vero che anche il perito giudiziario aveva affermato che gli atti non permettevano di valutarne l'operato (n. 2.5 e 2.6). Contrariamente a quanto stabilisce la sentenza impugnata, l'appellante aveva pertanto motivato compiutamente le proprie critiche volte contro la decisione di primo grado. Non aveva contestato l'accertamento concernente la fornitura degli stampi, ma aveva spiegato che il Pretore non aveva considerato le altre prestazioni previste dal contratto, che la convenuta non aveva dimostrato di avere effettuato e che il perito non aveva potuto valutare per l'insufficienza della documentazione agli atti. La conclusione dell'autorit\u00e0 cantonale, secondo la quale l'appellante non si \u00e8 confrontata con gli accertamenti del Pretore concernenti l'esecuzione del contratto da parte della convenuta, lede pertanto il diritto federale; non l'art. 8 CC, come afferma la ricorrente, bens\u00ec l'art. 311 CPC, perch\u00e9 l'atto di appello rispettava le esigenze di motivazione che questa norma pone. La sentenza cantonale \u00e8 del resto contraddittoria, poich\u00e9 nel riassunto delle critiche d'appello (consid. 5) essa d\u00e0 atto correttamente delle predette argomentazioni dell'appellante, che tuttavia non ha considerato. 5. La sentenza impugnata va pertanto annullata e la causa ritornata all'autorit\u00e0 cantonale affinch\u00e9 esamini le critiche d'appello rimaste inevase. Essa dovr\u00e0 accertare, entro i limiti delle allegazioni delle parti, quali obblighi contrattuali avesse assunto la convenuta oltre alla fornitura degli stampi, se ve ne fossero, e verificare in quale misura fossero stati eseguiti. A tale riguardo la sentenza costata soltanto che le pattuizioni delle parti sono qualificabili di contratti d'appalto, senza specificarne il contenuto. Cos\u00ec stando le cose, non \u00e8 possibile affrontare il tema dei difetti. La ricorrente afferma con ragione che l'accertamento dell'esecuzione del contratto deve precedere quello dei difetti. L'esistenza del difetto presuppone la consegna dell'opera nel senso dell'art. 372 CO (sentenza 4C.34/2005 del 18 agosto 2005 consid. 5.1). 6. Le spese giudiziarie e le ripetibili seguono la soccombenza (art. 66 cpv. 1 e 68 cpv. 1 LTF). Per quanto attiene ai predetti oneri processuali giova osservare che, in caso di rinvio della causa per nuova decisione dall'esito ancora aperto, la ricorrente \u00e8 considerata integralmente vincente (DTF 141 V 281consid. 11.1). ", "ruling": "Per questi motivi, il Tribunale federale pronuncia: 1. Il ricorso \u00e8 parzialmente accolto. La sentenza impugnata \u00e8 annullata e la causa \u00e8 rinviata all'autorit\u00e0 cantonale per nuovo giudizio nel senso dei considerandi. 2. Le spese giudiziarie di fr. 4'000.-- sono poste a carico dell'opponente, che rifonder\u00e0 alla ricorrente fr. 5'000.-- a titolo di ripetibili per la procedura innanzi al Tribunale federale. 3. Comunicazione ai patrocinatori delle parti e alla II Camera civile del Tribunale d'appello del Cantone Ticino. ", "judgment": ["approval"]}
{"id": 68122, "text": "Fatti: A. Statuendo sull'opposizione di A._ contro un decreto d'accusa dell'11 febbraio 2019 emanato dalla Divisione dell'ambiente del Dipartimento del territorio del Cantone Ticino, con sentenza del 18 giugno 2019 il Presidente della Pretura penale lo ha dichiarato autore colpevole di contravvenzione alla legge ticinese sulla caccia e la protezione dei mammiferi e degli uccelli selvatici, dell'11 dicembre 1990 (LCC; RL 922.100). Gli ha rimproverato di avere, il 2 settembre 2016, in territorio di X._, abbattuto per lieve negligenza un capo di selvaggina del quale non \u00e8 permessa la caccia, e meglio una femmina adulta allattante di camoscio. Considerata l'autodenuncia dell'imputato, questi non \u00e8 stato punito, ma \u00e8 stato condannato dal Presidente della Pretura penale al risarcimento del danno causato al patrimonio faunistico, di complessivi fr. 350.-- (di cui fr. 100.-- per il capo abbattuto e fr. 250.-- per le spese di una perizia sull'animale). L'imputato \u00e8 inoltre stato condannato al pagamento degli oneri processuali. B. Adita da A._, la Corte di appello e di revisione penale (CARP) ne ha respinto l'appello con sentenza del 28 gennaio 2020, confermando il giudizio di primo grado. C. A._ impugna questa sentenza con un ricorso in materia penale del 3 marzo 2020 al Tribunale federale, chiedendo in via principale di annullarla e di essere prosciolto dall'imputazione di contravvenzione alla LCC. In via subordinata, chiede di annullare la sentenza impugnata e di rinviare gli atti all'istanza inferiore per una nuova decisione nel senso dei considerandi. Il ricorrente domanda inoltre che le spese giudiziarie della sede cantonale siano poste a carico dello Stato e che gli sia assegnato un indennizzo ai sensi dell'art. 429 CPP di fr. 6'840.--. Fa valere la violazione del divieto dell'arbitrio nell'accertamento dei fatti e nella valutazione delle prove, la violazione del diritto di essere sentito e la violazione del principio \"in dubio pro reo\". D. La Corte cantonale non ha presentato osservazioni sul ricorso, mentre la Divisione dell'ambiente ha chiesto di respingerlo. ", "legal_area": "penal_law", "date": 2020, "link": "https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=27&from_date=27.10.2020&to_date=15.11.2020&sort=relevance&insertion_date=&top_subcollection_aza=all&query_words=&rank=270&azaclir=aza&highlight_docid=aza%3A%2F%2F02-11-2020-6B_283-2020&number_of_ranks=396", "considerations": "Diritto: 1. 1.1. Presentato dall'imputato, che ha partecipato alla procedura dinanzi alla precedente istanza, le cui conclusioni sono state disattese (art. 81 cpv. 1 lett. a e b n. 1 LTF), e diretto contro una decisione finale (art. 90 LTF) resa in materia penale (art. 78 cpv. 1 LTF) da un'autorit\u00e0 di ultima istanza cantonale (art. 80 cpv. 1 LTF), il gravame \u00e8 tempestivo (art. 100 cpv. 1 LTF) e sotto i citati aspetti ammissibile. 1.2. In concreto, il ricorso \u00e8 diretto contro una contravvenzione del diritto penale cantonale, che pure rientra nella nozione di decisione pronunciata in materia penale ai sensi dell'art. 78 cpv. 1 LTF (cfr. sentenza 6B_693/2019 del 28 giugno 2019 consid. 2). La violazione del diritto cantonale non costituisce un motivo di ricorso in quanto tale. Il ricorrente pu\u00f2 unicamente fare valere che l'applicazione del diritto cantonale da parte della precedente istanza costituisce una violazione del diritto federale ai sensi dell'art. 95 lett. a LTF, in particolare siccome \u00e8 arbitraria ai sensi dell'art. 9 Cost. o lesiva di altri diritti costituzionali (DTF 145 I 108 consid. 4.4.1 e rinvii). Trattandosi di una contravvenzione del diritto penale cantonale, le disposizioni del CP e del CPP sono applicabili a titolo di diritto cantonale suppletorio, il quale \u00e8 esaminato dal Tribunale federale sotto il profilo ristretto dell'arbitrio (DTF 141 IV 305 consid. 1.2 e 6.4; sentenza 6B_866/2016 del 9 marzo 2017 consid. 2.2). 2. 2.1. Il ricorrente rimprovera alla Corte cantonale di avere violato il suo diritto di essere sentito e il divieto dell'arbitrio nell'accertamento dei fatti e nella valutazione delle prove. Sostiene che i precedenti giudici non avrebbero accertato e preso in considerazione tutti gli elementi volti a dimostrare ch'egli non avrebbe commesso alcuna negligenza nell'abbattimento del camoscio. Critica in particolare il rifiuto da parte di entrambe le istanze cantonali di assumere i testimoni da lui proposti. Contesta l'accertamento secondo cui, prima di decidere di abbattere il capo di selvaggina, egli ha eseguito soltanto \"tre sporadici avvistamenti\". Il ricorrente sostiene di avere svolto osservazioni ripetute e approfondite nel corso delle quali non avrebbe mai avvistato prole. Rimprovera in particolare alla CARP di avere accertato in modo arbitrario ch'egli avrebbe valutato con precisione lo stato della mammella del camoscio soltanto dopo averlo abbattuto. Adduce che la Corte cantonale avrebbe omesso di considerare il contenuto del verbale d'interrogatorio dinanzi al primo giudice, ove ha dichiarato di avere osservato il camoscio da una distanza di circa 150 m con il cannocchiale, rilevando che la mammella non era particolarmente gonfia, n\u00e9 presentava dimensioni normalmente corrispondenti a quelle di una femmina allattante. 2.2. Richiamando l'art. 406 cpv. 1 lett. c CPP, la Corte cantonale ha trattato l'appello in procedura scritta. Secondo questa disposizione, il tribunale d'appello pu\u00f2 trattare l'appello in procedura scritta se, come in concreto, la sentenza di primo grado concerne unicamente contravvenzioni e nell'appello non si chiede una condanna per un crimine o un delitto. L'art. 406 CPP si caratterizza per una formulazione potestativa; non esime il tribunale d'appello dall'esaminare nel singolo caso se la rinuncia a un pubblico dibattimento \u00e8 compatibile con l'art. 6 n. 1 CEDU (sentenze 6B_764/2016 del 24 novembre 2016 consid. 2.3.1; 6B_362/2012 del 29 ottobre 2012 consid. 7.2 e riferimenti). Secondo l'art. 398 cpv. 4 CPP, se la procedura dibattimentale di primo grado concerneva esclusivamente contravvenzioni, mediante l'appello si pu\u00f2 fare valere unicamente che la sentenza \u00e8 giuridicamente viziata o che l'accertamento dei fatti \u00e8 manifestamente inesatto o si fonda su una violazione del diritto. Giusta l'art. 398 cpv. 4 seconda frase CPP, non possono essere addotte nuove allegazioni o nuove prove. Sono nuovi ai sensi di questa disposizione i fatti e le prove che non sono stati addotti nel procedimento dinanzi alla prima istanza. Non sono per contro nuove le prove presentate ma rifiutate dal giudice di primo grado. L'appellante pu\u00f2 quindi censurare nel procedimento di appello che le prove di cui \u00e8 stata chiesta l'assunzione al primo giudice sono state da questi respinte sulla base di un apprezzamento anticipato arbitrario (sentenze 6B_764/2016, citata, consid. 2.3.2; 6B_362/2012, citata, consid. 8.4.1 e riferimenti). 2.3. Nella fattispecie, il ricorrente \u00e8 stato ritenuto autore colpevole di contravvenzione alla LCC, per avere abbattuto per lieve negligenza un capo di selvaggina del quale non \u00e8 permessa la caccia, e meglio una femmina adulta allattante di camoscio (cfr. art. 41 segg. LCC). L'art. 43 lett. a del regolamento sulla caccia e la protezione dei mammiferi e degli uccelli selvatici, dell'11 luglio 2006 (RALCC; RL 922.110) vieta infatti al cacciatore l'uccisione delle femmine allattanti di camoscio e di capriolo. Dinanzi al Presidente della Pretura penale il ricorrente ha chiesto l'audizione quali testimoni di due colleghi di caccia (B._ e C._) e di un accompagnatore (D._) presenti al momento dei fatti incriminati, nonch\u00e9 del veterinario che ha allestito su sua domanda un parere sulla perizia dell'Istituto di anatomia veterinaria dell'Universit\u00e0 di Zurigo, che aveva accertato lo stato allattante della femmina di camoscio in questione. Il primo giudice, pur ritenendo \"non priva di rilevanza per il giudizio\" l'audizione dei tre testimoni proposti, ha ritenuto sufficiente sentirne uno solo ed ha quindi ammesso unicamente l'audizione di D._. Ha parimenti respinto l'audizione del veterinario, poich\u00e9 al dibattimento avrebbe semplicemente confermato il suo parere scritto, gi\u00e0 preciso e dettagliato. Le prove respinte sono state ribadite dal ricorrente nella procedura d'appello con istanza probatoria alla CARP, che le ha nuovamente respinte. In questa sede, il ricorrente contesta essenzialmente la mancata audizione dei due colleghi di caccia. 2.4. 2.4.1. Il diritto di essere sentito (art. 29 cpv. 2 Cost.; art. 3 cpv. 2 lett. c e art. 107 CPP) comprende il diritto per l'interessato di consultare l'incarto, di offrire mezzi di prova su punti rilevanti e di esigerne l'assunzione, di partecipare alla stessa e di potersi esprimere sulle relative risultanze nella misura in cui possano influire sulla decisione (DTF 142 I 86 consid. 2.2). Tale diritto non impedisce all'autorit\u00e0 di procedere a un apprezzamento anticipato delle prove richieste e rinunciare ad assumerle, se \u00e8 convinta che non potrebbero condurla a modificare la sua opinione (DTF 144 II 427 consid. 3.1.3 pag. 435; 141 I 60 consid. 3.3). 2.4.2. In concreto, le precedenti istanze hanno addebitato al ricorrente un comportamento negligente per avere eseguito unicamente tre avvistamenti sporadici della femmina di camoscio in questione prima di decidere di abbatterla. La Corte cantonale gli ha rimproverato di non avere osservato a lungo e con attenzione la mammella dell'animale dalla parte posteriore, conformemente a quanto prevede il manuale \"Cacciare in Svizzera - Verso l'esame di idoneit\u00e0 alla caccia\", edito dalla Conferenza dei servizi della caccia e della pesca. La CARP ha rilevato che, dalle dichiarazioni del ricorrente, risulterebbe ch'egli ha eseguito una valutazione della mammella soltanto dopo l'abbattimento del camoscio. 2.4.3. Secondo l'art. 12 cpv. 3 CP, commette per negligenza un crimine o un delitto colui che, per un'imprevidenza colpevole, non ha scorto le conseguenze del suo comportamento o non ne ha tenuto conto. L'imprevidenza \u00e8 colpevole se l'autore non ha usato le precauzioni alle quali era tenuto secondo le circostanze e le sue condizioni personali. Un comportamento viola i doveri di prudenza quando l'autore, al momento dei fatti, avrebbe potuto e dovuto, in considerazione delle circostanze e delle sue conoscenze e capacit\u00e0, rendersi conto che metteva in pericolo il bene giuridicamente protetto e che eccedeva i limiti del rischio ammissibile (DTF 145 IV 154 consid. 2.1 pag. 157 seg.; 143 IV 138 consid. 2.1 pag. 140). Quando esistono delle norme di sicurezza specifiche che impongono un determinato comportamento per prevenire un incidente, il dovere di prudenza deve essere stabilito in primo luogo sulla base di tali norme (DTF 145 IV 154 consid. 2.1 pag. 158; 143 IV 138 consid. 2.1 pag. 140). Nella fattispecie, la Corte cantonale ha ritenuto determinante il rispetto delle prescrizioni del citato manuale, che impone un'osservazione attenta e precisa dell'animale volta ad accertare con sicurezza che non si tratti di un esemplare di femmina allattante. Per riconoscere o meno la negligenza, l'accertamento e la valutazione del comportamento del ricorrente nelle fasi precedenti l'abbattimento del capo di selvaggina sono determinanti. In particolare, sono di rilievo le modalit\u00e0 delle osservazioni eseguite dal cacciatore, in base alle quali egli avrebbe concluso che l'abbattimento del camoscio in questione sarebbe stato in concreto lecito. A questo proposito, l'audizione degli altri cacciatori presenti in quelle circostanze poteva permettere di chiarire ed accertare meglio i fatti, ed era quindi suscettibile di influire sulla decisione relativa all'adempimento o meno dell'elemento soggettivo dell'infrazione. Il primo giudice, pur ritenendo non prive di rilevanza le audizioni testimoniali prospettate, ha ritenuto sufficiente l'interrogatorio di un unico teste. Non \u00e8 tuttavia certo che le dichiarazioni di tutte le persone presenti sarebbero state esattamente corrispondenti o non avrebbero potuto fornire ulteriori elementi di rilievo. D'altra parte, le istanze cantonali non si sono confrontate specificatamente con le dichiarazioni rese dal ricorrente nell'interrogatorio dinanzi al primo giudice, ove ha riferito di avere osservato il camoscio con il cannocchiale ad una distanza di circa 150 m e di avere rilevato come la mammella non fosse particolarmente gonfia e non avesse le dimensioni usuali di una mammella di femmina allattante. In quella sede, egli ha inoltre precisato che tali dimensioni erano simili a quelle riscontrate su un'altra femmina di camoscio (non allattante) da lui abbattuta regolarmente qualche ora prima. Le audizioni prospettate dal ricorrente possono concorrere a valutare ulteriormente anche queste dichiarazioni. Esse non appaiono quindi manifestamente irrilevanti per l'esito del giudizio, sicch\u00e9, rinunciando ad assumerle, le autorit\u00e0 cantonali hanno violato il suo diritto di essere sentito. Contrariamente a quanto sembra ritenere la Divisione dell'ambiente nella risposta al ricorso, l'adempimento dell'elemento oggettivo del reato, vale a dire il fatto che il ricorrente ha abbattuto una femmina allattante di camoscio, la cui cattura \u00e8 vietata, non permette di per s\u00e9 di concludere anche alla realizzazione dell'elemento soggettivo, e quindi alla negligenza (cfr. sentenza 2C_110/2011 del 14 luglio 2011 consid. 4, in: RtiD I-2012 pag. 73 segg.). Come visto, per ammettere un comportamento negligente, occorre che il ricorrente abbia violato una regola di prudenza e che, tenuto conto delle concrete circostanze, egli avrebbe dovuto avvedersi della messa in pericolo del bene protetto (cfr. DTF 145 IV 154 consid. 2.1 pag. 157 seg. e rinvii). Questi aspetti devono essere valutati puntualmente dai giudici cantonali. 3. 3.1. Il ricorrente contesta inoltre la competenza materiale dell'autorit\u00e0 penale a stabilire il risarcimento del danno causato al patrimonio faunistico. Richiamando la sentenza 2C_404/2012 dell'11 febbraio 2013, rileva che si tratta al riguardo di una pretesa di diritto pubblico che deve essere determinata mediante una decisione amministrativa suscettibile di ricorso. 3.2. L'art. 45 LCC, dal titolo marginale \"risarcimento per danni causati al patrimonio faunistico\", prevede che chi contravviene alle disposizioni federali o cantonali \u00e8 tenuto al risarcimento del danno (cpv. 1). Per il risarcimento sono applicabili le disposizioni del Codice delle obbligazioni (cpv. 2). L'Autorit\u00e0 che decide sul reato di caccia fissa anche l'importo del risarcimento (cpv. 3). Questa disposizione concretizza a livello cantonale l'art. 23 della legge federale su la caccia e la protezione dei mammiferi e degli uccelli selvatici, del 20 giugno 1986 (Legge sulla caccia, LCP; RS 922.0). Secondo l'art. 23 prima frase LCP, l'affittuario, in zone con regime di riserva, e il Cantone o il Comune, nelle altre zone, hanno diritto di esigere il risarcimento del danno causato da un delitto di caccia o da una contravvenzione. La seconda frase dell'art. 23 LCP prevede che, per il resto, sono applicabili le disposizioni del Codice delle obbligazioni (cfr., inoltre, art. 1 cpv. 2 LCP; sentenza 2C_404/2012, citata, consid. 4.1.3). Il Tribunale federale ha gi\u00e0 avuto modo di precisare che, in considerazione degli scopi di interesse pubblico perseguiti dalla Legge sulla caccia e del rapporto di subordinazione cui \u00e8 soggetto il privato cittadino in questa disciplina, il cacciatore \u00e8 legato al Cantone da un rapporto di diritto pubblico. Il risarcimento dei danni per un capo di selvaggina abbattuto illecitamente, previsto dall'art. 23 LCP, rileva quindi del diritto pubblico (cfr. sentenza 2C_404/2012, citata, consid. 4.1.4). Questa norma rinvia alle disposizioni del Codice delle obbligazioni relative agli atti illeciti (art. 41 segg. CO), applicabili a titolo di diritto pubblico suppletorio (cfr. sentenza 2C_404/2012, citata, consid. 5.1). Certo, l'art. 45 cpv. 3 LCC prevede che l'Autorit\u00e0 che decide sul reato di caccia fissa anche l'importo del risarcimento. Tuttavia, le pretese di diritto pubblico non vengono di massima sottoposte direttamente a un tribunale mediante un'azione, ma devono essere stabilite con una decisione amministrativa soggetta a ricorso (cfr. sentenza 2C_404/2012, citata, consid. 4.2). In concreto, il risarcimento del danno faunistico, in quanto pretesa fondata sul diritto pubblico, esulava quindi dal procedimento penale (cfr. DTF 146 IV 76 consid. 3.1 pag. 82 seg.; 125 IV 161 consid. 2b pag. 163 seg.). \u00c8 di conseguenza in modo insostenibile che le autorit\u00e0 penali cantonali ne hanno fissato l'ammontare nell'ambito del giudizio penale di condanna. La censura \u00e8 pertanto fondata. 4. 4.1. Ne segue che il ricorso deve essere accolto e la sentenza impugnata annullata. La causa \u00e8 rinviata alla Corte cantonale per una nuova decisione. 4.2. Non si prelevano spese giudiziarie a carico dello Stato del Cantone Ticino (art. 66 cpv. 4 LTF), che \u00e8 tenuto a versare al ricorrente un'indennit\u00e0 a titolo di ripetibili della sede federale (art. 68 cpv. 1 e 2 LTF). ", "ruling": "Per questi motivi, il Tribunale federale pronuncia: 1. Il ricorso \u00e8 accolto. La sentenza emanata il 28 gennaio 2020 dalla Corte di appello e di revisione penale del Cantone Ticino \u00e8 annullata. La causa le \u00e8 rinviata per una nuova decisione. 2. Non si prelevano spese giudiziarie. 3. Lo Stato del Cantone Ticino rifonder\u00e0 al ricorrente un'indennit\u00e0 di fr. 3'000.-- a titolo di ripetibili della sede federale. 4. Comunicazione alla patrocinatrice del ricorrente, alla Divisione dell'ambiente del Dipartimento del territorio e alla Corte di appello e di revisione penale del Cantone Ticino. ", "judgment": ["approval"]}
{"id": 68378, "text": "Fatti: A. Con contratto del 4 maggio 2009 A.A._ ha incaricato l'architetto B._ di progettare e dirigere i lavori di sopraelevazione di una casa ad Ascona per un onorario preventivato di fr. 60'000.--. I lavori hanno subito dei ritardi e i rapporti tra le parti si sono incrinati quando B._ ha chiesto che gli fossero rimborsati fr. 7'800.-- da lui anticipati per la locazione di un appartamento nel quale, a causa del ritardo nella consegna, aveva alloggiato provvisoriamente la famiglia A._. Quando l'architetto ha comunicato che avrebbe sospeso le sue prestazioni fino al pagamento, il cliente, il 4 febbraio 2011, ha rescisso il mandato per inadempienza. L'architetto ha in seguito emesso diverse fatture per saldo d'onorario e prestazioni supplementari; ha inoltre sollecitato il rimborso della pigione, per un credito totale di fr. 34'448.80. B. Con petizione del 9 marzo 2012 alla Pretura della Giurisdizione di Locarno-Citt\u00e0B._ ha chiesto che A.A._ fosse condannato a pagargli la predetta somma e che fossero rigettate definitivamente le opposizioni a tre precetti esecutivi fatti notificare nel frattempo. Con la risposta il convenuto ha chiesto l'annullamento di uno dei precetti esecutivi, notificato a lui e a sua moglie, e la reiezione della petizione, ponendo in compensazione diverse sue contropretese. Con sentenza dell'11 marzo 2016 il Pretore aggiunto della Giurisdizio ne di Locarno-Citt\u00e0 ha dichiarato irricevibile la domanda del convenuto di annullamento del precetto esecutivo e respinto la petizione dell'attore. La sentenza ha riconosciuto all'architetto un credito di fr. 31'694.80, che risultava tuttavia compensato da contropretese del convenuto per un totale di fr. 38'693.40. La decisione di prima istanza \u00e8 stata riformata dalla sentenza del 20settembre 2017 della II Camera civile del Tribunale di appello del Canto ne Ticino, che ha condannato A.A._ a pagare fr. 31'694.80, non riconoscendo nessuna delle contropretese messe in compensazione. C. A.A._ insorge davanti al Tribunale federale con ricorso in materia civile del 23 ottobre 2017; chiede l'annullamento della sentenza cantonale e la conferma di quella del Pretore aggiunto. B._ propone di respingere il ricorso. L'autorit\u00e0 cantonale non ha preso posizione. ", "legal_area": "civil_law", "date": 2018, "link": "https://www.bger.ch/ext/eurospider/live/de/php/aza/http/index.php?lang=de&type=highlight_simple_query&page=23&from_date=16.02.2018&to_date=07.03.2018&sort=relevance&insertion_date=&top_subcollection_aza=all&query_words=&rank=225&azaclir=aza&highlight_docid=aza%3A%2F%2F26-02-2018-4A_553-2017&number_of_ranks=470", "considerations": "Diritto: 1. Il ricorso in materia civile, presentato dalla parte soccombente nella procedura cantonale (art. 76 cpv. 1 lett. a LTF), tempestivo (art. 100 cpv. 1 LTF) e volto contro una sentenza finale (art. 90 LTF) emanata su ricorso dall'autorit\u00e0 ticinese di ultima istanza (art. 75 LTF) in una causa civile (art. 72 cpv. 1 LTF) con valore litigioso superiore a fr. 30'000.-- (art. 74 cpv. 1 lett. b LTF), \u00e8 ammissibile. 2. La violazione del diritto federale \u00e8 motivo di ricorso secondo l'art. 95 lett. a LTF. Il Tribunale federale lo applica d'ufficio (art. 106 cpv. 1 LTF). Tuttavia, tenuto conto dell'onere di allegazione e motivazione imposto dall'art. 42 cpv. 1 e 2 LTF, di regola esso considera solo gli argomenti proposti nell'atto di ricorso (DTF 140 III 86 consid. 2). Quanto ai fatti, in linea di massima il Tribunale federale fonda il suo ragionamento giuridico sugli accertamenti svolti dall'autorit\u00e0 inferiore (art. 105 cpv. 1 LTF). Pu\u00f2 scostarsene o completarli solo se sono stati effettuati in violazione del diritto ai sensi dell'art. 95 LTF o in modo manifestamente inesatto (art. 105 cpv. 2 LTF). L'accertamento dei fatti contenuto nella sentenza impugnata pu\u00f2 essere censurato alle stesse condizioni; occorre inoltre che l'eliminazione dell'asserito vizio possa influire in maniera determinante sull'esito della causa (art. 97 cpv. 1 LTF). Se rimprovera all'autorit\u00e0 cantonale un accertamento dei fatti manifestamente inesatto - ossia arbitrario (art. 9 Cost.) - il ricorrente deve motivare la censura conformemente alle esigenze rigorose poste dall'art. 106 cpv. 2 LTF. Deve indicare chiaramente i diritti costituzionali che si pretendono violati e precisare in cosa consiste la violazione. Non basta opporre il proprio punto di vista alle conclusioni del giudizio impugnato; il Tribunale federale non esamina le critiche di carattere appellatorio. Siccome il giudice cantonale fruisce di un grande potere discrezionale nel campo dell'apprezzamento delle prove (e dell'accertamento dei fatti in genere), chi invoca l'arbitrio deve dimostrare che la sentenza impugnata ignora il senso e la portata di un mezzo di prova preciso, omette senza ragioni valide di tenere conto di una prova importante suscettibile di modificare l'esito della lite, oppure ammette o nega un fatto ponendosi in aperto contrasto con gli atti di causa o interpretandoli in modo insostenibile (DTF 140 III 264 consid. 2.3 pag. 266; 140 III 16 consid. 1.3.1). 3. La Corte cantonale ha ritenuto - come il Pretore aggiunto - che le parti fossero legate da un contratto globale di architetto, di natura mista, al quale si applicano le regole del mandato \"quantomeno in materia di responsabilit\u00e0\". La questione non va approfondita, poich\u00e9 la qualificazione del contratto non \u00e8 contestata e non \u00e8 di rilievo per l'esito del ricorso. 4. Il Pretore aggiunto ha riconosciuto al convenuto il diritto alla compensazione di fr. 14'693.40 costituiti dai costi della nuova direzione dei lavori e della ricostruzione della documentazione resesi necessarie, a dire del committente, dopo la rescissione del mandato. La Corte cantonale ha ritenuto che, a prescindere dalla legittimit\u00e0 della rescissione del mandato, il Pretore aggiunto avrebbe dovuto respingere le pretese del convenuto in applicazione dell'art. 8 CC, dal momento ch'egli non aveva fatto verificare dal perito giudiziario le fatture prodotte a giustificazione dei costi. 4.1. Il ricorrente sostiene che su questo punto la sentenza impugnata ha \"de facto sovvertito l'onere probatorio\"e lede l'art. 8 CC. Spiega di avere dimostrato il danno davanti al Pretore aggiunto producendo le fatture e facendole confermare da due testimoni, mentre l'opponente, con la replica, si era limitato a una contestazione generica, che non aveva permesso di comprendere quali fossero i fatti contestati che andavano ancora provati; soltanto in sede di appello l'opponente aveva contestato il contenuto delle fatture. In tali circostanze il ricorrente ritiene di avere adempiuto il proprio onere di allegazione. Per l'opponente la censura \u00e8 irricevibile, perch\u00e9 non chiarisce per quale motivo il Tribunale di appello avrebbe violato l'art. 8 CC. Sareb be comunque infondata, poich\u00e9, avendo contestato \" l'integralit\u00e0 delle pretese poste in compensazione \", non toccava a lui \"entrare nel merito delle prestazioni fatturate \". 4.2. Contrariamente a quanto asserisce l'opponente, l'argomentazione del ricorrente, riassunta poc'anzi, \u00e8 chiara e comprensibile. Va tuttavia osservato che l'art. 8 CC era di rilievo soprattutto prima che entrasse in vigore il codice di diritto processuale civile svizzero, quando l'obbligo della parte convenuta di contestare le allegazioni della parte attrice era di principio retto dal diritto processuale dei Cantoni; diritto cantonale che doveva per\u00f2 rispettare i limiti imposti da quello federale, evitando in particolare di sovvertire le conseguenze dell'onere probatorio derivanti appunto dall'art. 8 CC (sentenza 4A_415/2016 del 25 novembre 2016 consid. 4.1). Oggi la questione \u00e8 retta dal CPC. Nei processi che sottostanno alla massima dispositiva il convenuto deve specificare nella risposta quali dei fatti esposti dall'attore riconosca o contesti (art. 222 cpv. 2 CPC). La contestazione deve essere sufficientemente precisa e concreta da permettere all'attore di capire quali siano le allegazioni contestate e conseguentemente i fatti da provare. Le esigenze della motivazione delle contestazioni sono meno severe di quelle che vigono per le alle gazioni dei fatti, ma sono correlate: pi\u00f9 quest'ultime sono dettagliate, pi\u00f9 la controparte deve specificare concretamente quali sono i singoli fatti che contesta. Contestazioni globali non bastano (DTF 141 III 433 consid. 2.6 pagg. 437-438; sentenza 4A_632/2016 dell'8 maggio 2017 consid. 4.1; FRANCESCO TREZZINI, in Commentario pratico al CPC, 2aed. 2017, vol. 1, n. 51 segg. ad art. 55 CPC). 4.3. La sentenza cantonale accerta che il convenuto, per giustificare i costi della direzione lavori, ha prodotto il documento 3 costituito di cinque fatture della C._SA che esponevano 126 ore a fr. 124.-- l'ora e 3,75 ore di prestazioni effettuate in parte da un operaio a fr. 91.-- l'ora; a giustificazione delle spese di ricostruzione della documentazione dell'architetto, la fattura documento 9 della medesima ditta che conteggiava 44,5 ore a fr. 124.-- e fr. 161.-- per l'invio di sette telefax. Per la Corte cantonale il convenuto avrebbe dovuto fare \"verificare dal perito giudiziario la correttezza della tariffa oraria applicata dalla C._SA e l'entit\u00e0 delle ore esposte dalla nuova direzione dei lavori\"; e questo \"a fronte della contestazione dell'attore, secondo cui il convenuto non aveva comprovato l'entit\u00e0 dei danni subiti attraverso la documentazione prodotta, ma in particolare le fatture (cfr. replica 2 luglio 2012, pag. 7) \". Ora, a pagina 7 della replica l'opponente asseriva che \"... parte avversa non comprova l'entit\u00e0 dei danni subiti, e nemmeno lo fa attraverso la documentazione prodotta in sede di risposta...\"; aggiungeva che toccher\u00e0 semmai a un perito stabilire, tra l'altro, se i danni subiti dal convenuto \"possano essere tali da giustificare gli importi che il committente pretende ora di dedurre in compensazione\" (nel ricorso \u00e8 riprodotto uno stralcio pi\u00f9 esteso della replica). Un'argomentazione del genere non risponde ai requisiti dell'art. 222 cpv. 2 CPC (cfr. consid. 4.2). L'opponente - che per le pretese messe in compensazione ha il ruolo di convenuto - ha messo in discussione globalmente l'entit\u00e0 del danno, ma non ha affatto fornito al ricorrente gli elementi per capire se contestava l'effettuazione delle singole prestazioni, il tempo fatturato oppure le tariffe orarie applicate. Il convenuto non \u00e8 quindi stato posto nella condizione di sapere quali di questi fatti doveva provare. Una contestazione generica come la sua, raffrontata all'esposizione dettagliata delle fatture, non poteva avere la conseguenza di obbligare il convenuto a provare tutti i fattori esposti nelle fatture (cfr. le situazioni analoghe oggetto della sentenza 4A_415/2016 del 25 novembre 2016 consid. 4 e rinvii). 4.4. La sentenza cantonale viola quindi l'art. 222 cpv. 2 CPC. L'assenza di contestazioni sufficienti fa s\u00ec che i costi della direzione lavori sostitutiva e del rifacimento della documentazione dell'architetto, attestati dalle fatture documenti 3 e 9, sono fatti non controversi nel senso dell'art. 150 cpv. 1 CPC e come tali non dovevano essere oggetto di altre prove. La sentenza va pertanto annullata e la causa rinviata all'autorit\u00e0 cantonale affinch\u00e9 si determini di nuovo sulle pretese di risarcimento qui in discussione, tenendo conto di questa situazione processuale. I giudici ticinesi dovranno fra l'altro esaminare se vi sia un nesso causale tra questi costi e il comportamento dell'opponente. Le argomentazioni con le quali il ricorrente disquisisce gi\u00e0 a tale riguardo sono premature, quindi inammissibili, come obietta giustamente l'opponente. 5. Per il ricorrente l'opponente deve rispondere di numerosi difetti dell'opera, accertati dal perito giudiziario, perlomeno secondo le regole giurisprudenziali della responsabilit\u00e0 solidale imperfetta che pu\u00f2 sussistere, a determinate condizioni, tra l'architetto e l'impresario costruttore. La sentenza impugnata accenna a quella giurisprudenza; respinge per\u00f2 tutte le pretese di risarcimento che il convenuto ha fatto valere. 5.1. Il ricorrente sostiene che l'architetto deve rifondergli fr. 21'000.-- per i \" difetti relativi al sollevamento del tetto \", da ricondurre a una progettazione errata e alla scelta inadeguata del tipo di tetto (a botte). Non si avvede tuttavia che la Corte cantonale, dopo avere ricordato che il Pretore aggiunto aveva respinto quella pretesa per il motivo che gli errori andavano ascritti alla ditta esecutrice, ha ritenuto irricevibili giusta gli art. 312 e 311 cpv. 1 CPC le critiche che il convenuto ha espresso a tale riguardo con l'appello senza confrontarsi con la decisione di prima istanza; i giudici ticinesi hanno in seguito esaminato la pretesa anche nel merito, ma a titolo sussidiario. Davanti al Tribunale federale il ricorrente non censura la motivazione formale riguardante il difetto di motivazione. Su questo punto il gravame \u00e8 perci\u00f2 inammissibile in applicazione della giurisprudenza se condo la quale, se una sentenza o parte di essa si fonda su pi\u00f9 motivazioni alternative e indipendenti, occorre contestarle tutte con motivazione conforme agli art. 42 cpv. 2 e 106 cpv. 2 LTF, sotto pena appunto d'inammissibilit\u00e0 (DTF 142 III 364 consid. 2.4 in fine a pag. 368). 5.2. Nella parte finale del gravame il ricorrente critica il giudizio della sentenza impugnata riguardante una serie di altri difetti che, secondo il perito giudiziario, potrebbero essere riparati con una spesa di fr. 24'000.--. A tale riguardo la Corte cantonale ha osservato preliminarmente che la perizia ha escluso errori evidenti di progettazione e non permette nemmeno di rendere l'architetto responsabile della mancanza di comunicazione con le maestranze; ha poi passato in rassegna diversi difetti e, richiamando considerazioni del Pretore aggiunto e fondandosi ancora sul parere del perito, su testimonianze e documenti, ha concluso che la responsabilit\u00e0 ricadeva sugli artigiani esecutori (lattoniere e carpentiere). Il ricorrente ammette che vi possa essere una \"responsabilit\u00e0 primaria delle ditte esecutrici\" ma sostiene che i difetti in questione derivano anche da una \"mancata comprensione fra progettista e maestranze\", evidenziata a suo dire dal perito giudiziario, e dall'inattivit\u00e0 della direzione lavori volta all'eliminazione dei difetti. Queste critiche sono inammissibili. La Corte d'appello ha in sostanza negato l'esistenza di un nesso causale naturale tra il comportamento dell'architetto e i vari danni. Si tratta di accertamenti di fatto (DTF 143 II 661consid. 5.1.1; sentenza 4A_520/2008 del 20 luglio 2009 consid. 3.1e rinvii) che andavano contestati come tali. Le suddette critiche generiche che il ricorrente vi contrappone, senza premurarsi di dimostrare l'apprezzamento arbitrario delle singole prove menzionate nella sentenza, non adempiono manifestamente i requisiti di motivazione richiesti (cfr. consid. 2). 6. Riassumendo, il ricorso \u00e8 fondato per quanto riguarda la pretesa di fr. 14'693.40 che il convenuto ha posto in compensazione a titolo di rifusione dei costi della nuova direzione dei lavori e della ricostruzione della documentazione dell'architetto (consid. 4); per il resto, per quanto ammissibile, \u00e8 infondato. Le spese sono ripartite a met\u00e0, in proporzione alla soccombenza rispettiva (art. 66 cpv. 1 e 68 cpv. 1 LTF). ", "ruling": "Per questi motivi, il Tribunale federale pronuncia: 1. Il ricorso \u00e8 parzialmente accolto, la sentenza impugnata \u00e8 annullata e la causa \u00e8 ritornata all'autorit\u00e0 cantonale per nuovo giudizio nel senso dei considerandi. 2. Le spese giudiziarie di fr. 2'000.-- sono poste a carico delle parti in ragione di met\u00e0 ciascuna; le ripetibili per la procedura innanzi al Tribunale federale sono compensate. 3. Comunicazione ai patrocinatori delle parti e alla II Camera civile del Tribunale d'appello del Cantone Ticino. ", "judgment": ["approval"]}
